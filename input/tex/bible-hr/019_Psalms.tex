\begin{document}

\title{Psalmi}


\chapter{1}

\par 1 Blago čovjeku koji ne slijedi savjeta opakih, ne staje na putu grešničkom i ne sjeda u zbor podrugljivaca, 
\par 2 već uživa u Zakonu Jahvinu, o Zakonu njegovu misli dan i noć. 
\par 3 On je k'o stablo zasađeno pokraj voda tekućica što u svoje vrijeme plod donosi; lišće mu nikad ne vene, sve što radi dobrim urodi. 
\par 4 Nisu takvi opaki, ne, nisu takvi! Oni su k'o pljeva što je vjetar raznosi. 
\par 5 Stoga se opaki neće održati na sudu, ni grešnici u zajednici pravednih. 
\par 6 Jer Jahve zna put pravednih, a propast će put opakih. 


\chapter{2}

\par 1 Zašto se bune narodi, zašto puci ludosti snuju? 
\par 2 Ustaju kraljevi zemaljski, knezovi se rotÄe protiv Jahve i Pomazanika njegova: 
\par 3 "Skršimo okove njihove i jaram njihov zbacimo!" 
\par 4 Smije se onaj što na nebu stoluje, Gospod im se podruguje. 
\par 5 Tad im veli u svom gnjevu, žestinom ih on zbunjuje: 
\par 6 "TÓa ja kralja svog postavih nad Sionom, svojom svetom gorom." 
\par 7 Obznanjujem odluku Jahvinu: Gospodin mi reče: "Ti si sin moj, danas te rodih. 
\par 8 Zatraži samo, i dat ću ti puke u baštinu, i u posjed krajeve zemaljske. 
\par 9 Vladat ćeš njima palicom gvozdenÄom i razbit ih kao sud lončarski." 
\par 10 Opametite se sada, vi kraljevi, Urazumite se, suci zemaljski. 
\par 11 Služite Jahvi sa strahom, s trepetom se pokorite njemu, 
\par 12 da se ne razgnjevi te ne propadnete na putu, kad uskoro plane srdžba njegova. Blago svima koji se njemu utječu! 


\chapter{3}

\par 1 Psalam. Davidov. Kad je David bježao pred sinom Abšalomom. 
\par 2 Jahve, koliko je tlačitelja mojih, koliki se podižu na me! 
\par 3 Mnogi su što o meni zbore: "Nema mu spasenja u Bogu!" 
\par 4 Ti si ipak štit moj, Jahve; slavo moja, ti mi glavu podižeš. 
\par 5 Iza sveg glasa Jahvi zavapih, i on me usliša sa svete gore svoje. 
\par 6 Sad mogu leć' i usnuti, i onda ustat' jer me Jahve drži. 
\par 7 Ne bojim se tisuća ljudi što me opsjedaju dušmanski. 
\par 8 Ustani, o Jahve! Spasi me, o Bože moj! Ti udaraš po obrazu sve neprijatelje moje, opakima zube razbijaš. 
\par 9 U Jahve je spasenje: na tvom narodu tvoj je blagoslov! 


\chapter{4}

\par 1 Zborovođi. Uz žičana glazbala. Psalam. Davidov. 
\par 2 Kad zazovem, usliši me, Bože, pravdo moja, ti što me u tjeskobi izbavÄi: smiluj mi se, usliši moju molitvu! 
\par 3 Sinovi čovječji, dokle će vam srca ostati tvrda? Zašto ispraznost ljubite, opsjenu slijedite? 
\par 4 Znajte: Jahve čudesno uzvisuje prijatelja svoga; Gospodin će me uslišiti kad ga zazovem. 
\par 5 Promislite u srcima i ne griješite, dršćite na svojim ležajima i zanijemite. 
\par 6 Prinesite žrtve pravedne, u Jahvu se uzdajte! 
\par 7 Mnogi govore: "Tko će nam pokazati sreću?" Obasjaj nas, Jahve, svjetlom svoga lica! 
\par 8 Više si u srce moje ulio radosti nego kad obilno rode pšenica i vino. 
\par 9 Čim legnem, odmah u miru i usnem, jer mi samo ti, o Jahve, daješ miran počinak. 


\chapter{5}

\par 1 Zborovođi. Uz frule. Psalam. Davidov.
\par 2 Čuj, o Jahve, riječi moje, jecaje moje razaberi! 
\par 3 Osvrni se na glas mog prizivanja, o Kralju moj i Bože moj, jer tebe vruće zazivam! 
\par 4 Jahve, zorom glas mi već čuješ, zorom ti već lijem molitve u nadi čekajuć'. 
\par 5 Jer ti nisi Bog kom je nepravda mila: zlobniku nema boravka s tobom, 
\par 6 opaki ne mogu opstati pred tvojim pogledom. Mrziš sve što čine bezakonje 
\par 7 i uništavaš lažljivce. Varalica i krvopija Jahvi se gadi. 
\par 8 Po velikoj dobroti tvojoj unići ću u Dom tvoj; past ću ničice pred svetim Domom tvojim, Jahve, prepun poštovanja. 
\par 9 U svojoj me pravdi vodi poradi mojih dušmana, svoj put mi poravnaj pred očima. 
\par 10 U njihovim ustima iskrenosti nema, srce im je puno zloće; grlo im je grob otvoren, a jezikom laskaju. 
\par 11 Kazni ih, o Bože! Nek' propadnu oni i osnove njine, otjeraj ih zbog mnogih nedjela njihovih; tÓa oni se digoše na tebe. 
\par 12 Nek' se raduju svi što se utječu tebi, neka kliču sve dovijeka! Štiti ih i nek se vesele u tebi koji ljube ime tvoje, 
\par 13 jer pravednika, Jahve, ti blagoslivljaš, dobrotom ga svojom k'o štitom zaklanjaš. 


\chapter{6}

\par 1 Zborovođi. Uz žičano glazbalo. U oktavi. Psalam. Davidov.
\par 2 Jahve, nemoj me karati u srdžbi svojoj, ne kažnjavaj me u svojoj jarosti! 
\par 3 Smiluj mi se, Jahve, jer sam iznemog'o, Jahve, ozdravi me jer dršću kosti moje. 
\par 4 Duboko mi je duša potresena, a ti, o Jahve - dokle ćeš? 
\par 5 Vrati se, Jahve, dušu mi izbavi, spasi me rad svoje dobrote: 
\par 6 jer među mrtvima tko te se sjeća, u Podzemlju tko ti hvale pjeva? 
\par 7 Iznemogoh od pusta jecanja, u noći postelju plačem zalijevam, suzama ležaj natapam. 
\par 8 Od žalosti oko mi gasne i slabi, jer su mnogi neprijatelji moji. 
\par 9 Odstupite od mene, svi opaki, jer je Jahve plač moj čuo. 
\par 10 Čuo je Jahve molbu moju, Jahve je primio moju molitvu. 
\par 11 Neka se postide i užasno zbune svi moji dušmani, i puni srama neka smjesta odstupe. 


\chapter{7}

\par 1 Tužaljka. Davidova. Ispjeva je Jahvi zbog Kuša Benjaminovca. 
\par 2 O Jahve, Bože moj, tebi se utječem, od svih progonitelja spasi me, oslobodi, 
\par 3 da mi dušu ne zgrabe kao lav što razdire, a nema tko da izbavi. 
\par 4 Jahve, Bože moj, ako to učinih, ako je nepravda na rukama mojim, 
\par 5 ako zlom uzvratih prijatelju, ili oplijenih nepravedna tužitelja: 
\par 6 neka mi dušmanin progoni dušu i zgrabi je, neka mi život u zemlju satre i jetru u prašinu baci. 
\par 7 Ustani, Jahve, u svom gnjevu, digni se na bijes tlačitelja mojih. Probudi se! Sud mi sazovi! 
\par 8 Neka te okruži skupština narodna, nad njom sjedni visoko! 
\par 9 O Jahve, dosudi mi pravo po pravosti mojoj i po nevinosti koja je u meni. 
\par 10 Dokrajči bezakonje zlotvora, pravedna podigni, pravedni Bože koji proničeš srca i bubrege. 
\par 11 Meni je štit Bog koji spasava čestita srca. 
\par 12 Bog je pravedan sudac, on povazdan prijeti: 
\par 13 ako se ne obrate, mač će naoštriti, luk će svoj zapet' i pravo smjerit'. 
\par 14 Spremit će za njih smrtonosno oružje, strijele će svoje užariti. 
\par 15 Eto, zlotvor zače nepravdu, otrudnje pakošću i podlost rodi. 
\par 16 Iskopa jamu i prodube; sam u jamu svoju pade! 
\par 17 Pakost će njegova pasti njemu na glavu, njemu na tjeme okrenut se nasilje njegovo. 
\par 18 A ja ću hvaliti Jahvu zbog pravde njegove i pjevat ću imenu Jahve višnjega. 


\chapter{8}

\par 1 >Zborovođi. Po napjevu "Tijesci". Psalam. Davidov. 
\par 2 Jahve, Gospode naš, divno je ime tvoje po svoj zemlji, veličanstvom nebo natkriljuješ! 
\par 3 U ustima djece i dojenčadi hvalu si spremio protiv neprijatelja, da postidiš mrzitelja, zlotvora. 
\par 4 Gledam ti nebesa, djelo prstiju tvojih, mjesec i zvijezde što ih učvrsti - 
\par 5 pa što je čovjek da ga se spominješ, sin čovječji te ga pohodiš? 
\par 6 Ti ga učini malo manjim od Boga, slavom i sjajem njega okruni. 
\par 7 Vlast mu dade nad djelima ruku svojih, njemu pod noge sve podloži: 
\par 8 ovce i svakolika goveda, i zvijeri poljske k tome, 
\par 9 ptice nebeske i ribe morske, i što god prolazi stazama morskim. 
\par 10 Jahve, Gospode naš, divno je ime tvoje po svoj zemlji! 


\chapter{9}

\par 1 Zborovođi. Po napjevu "Umri za sina". Psalam. Davidov.
\par 2 ALEF  Slavim te, Jahve, svim srcem svojim, ispovijedam sva čudesna djela tvoja. 
\par 3 Radujem se i kličem tebi, pjevam imenu tvome, Svevišnji! 
\par 4 BET Dušmani moji natrag krenuše, padoše i pred licem tvojim pogiboše. 
\par 5 Jer ti se zauze za moje pravo i parbu moju, ti sjede na prijesto - sudac pravedan: 
\par 6 GIMEL ti pokara pogane, pogubi bezbošca, ime im izbrisa dovijeka. 
\par 7 Dušmani klonuše, smrvljeni zauvijek, ti im gradove razori - nesta im spomena. 
\par 8 HE Ali Jahve dovijeka stoluje, postavi prijesto svoj da sudi: 
\par 9 sam po pravdi sudi krug zemaljski, izreče pucima osudu pravednu. 
\par 10 VAU Jahve je tvrđava tlačenom, tvrđava spasa u danima tjeskobe. 
\par 11 Nek' se uzdaju u te koji znaju ime tvoje, jer ne ostavljaš onih što ljube tebe, o Jahve. 
\par 12 ZAJIN Pjevajte Jahvi koji prebiva na Sionu, razglašujte među pucima djela njegova, 
\par 13 jer ih se spomenu kao osvetnik krvi i siromaškog jauka ne zaboravi. 
\par 14 HET Smiluj mi se, Jahve: pogledaj nevolju u koju me vrgoše neprijatelji moji, od vrata smrti izbavi me 
\par 15 da naviještam sve hvale tvoje na vratima kćeri Sionske, da radostan kličem zbog spasenja tvoga. 
\par 16 TET Pogani padoše u jamu koju sami iskopaše, zamka koju potajno staviše uhvati nogu njihovu. 
\par 17 Jahve se iskaza i sud održa; grešnik se spleo u djela svoja. 
\par 18 JOD Nek' grešnici odu u Podzemlje, svi pogani što zaboraviše Boga. 
\par 19 KAF Jer siromah neće pasti u zaborav zauvijek, ufanje ubogih neće biti zaludu dovijeka. 
\par 20 Ustani, Jahve, da se ne osili čovjek, nek' pogani budu osuđeni pred tobom! 
\par 21 Strah im, o Jahve, utjeraj, nek' spoznaju pogani da su smrtnici! 


\chapter{10}

\par 1 LAMED  Zašto, Jahve, stojiš daleko, zašto se skrivaš u dane tjeskobe? 
\par 2 Obijesni bezbožnik jadnika goni, u zamke ga hvata koje mu postavi. 
\par 3 Bezbožnik se pohlepom hvali, NUN lakomac psuje i Jahvu prezire. 
\par 4 Bezbožnik zbori u obijesti svojoj: "Ne, istrage nema! TÓa ni Boga nema!" I u tome sva mu je misao. 
\par 5 Puti su mu svagda uspješni, na sudove tvoje on i ne misli, sve protivnike svoje prezire. 
\par 6 U srcu veli: "Neću posrnuti! Ni u kojem koljenu neću biti nesretan." 
\par 7 PE Usta mu puna kletve, lukavstva i prijevare, pod jezikom njegovim muka i nesreća. 
\par 8 U zasjedi čuči pokraj ograda, potajno ubija nevina, AJIN očima siromaha vreba. 
\par 9 U zaklonu sjedi k'o lav u pećini, vreba da opljačka jadnika i da ga povuče u mrežu. 
\par 10 Pritajen čuči na zemlji, od nasilja mu siromasi padaju. 
\par 11 U srcu svome veli: "ZÓaboravi Gospod, odvrati lice i nikoga ne vidi!" 
\par 12 KOF Ustani, Gospode Bože, podigni ruku, ne zaboravi siromaha. 
\par 13 Zašto da bezbožnik prezire Boga, zašto da kaže u srcu: "Neće kazniti!" 
\par 14 REŠ Jer ti vidiš, gledaš jad i nevolju, u ruci je mjeriš. Siromah se tebi predaje, ubogu ti si pomoć! 
\par 15 ŠIN Pakosnu grešniku satri mišicu, kazni mu pakost da je više ne bude! 
\par 16 Jahve je kralj u vijeke vjekova, iz zemlje njegove nestat će pogana. 
\par 17 TAU Počuj, o Jahve, čežnju siromašnih, okrijepi im srce, uho prikloni: 
\par 18 da zaštitiš pravo ubogih i tlačenih, da straha više ne zadaje čovjek zemljanÄi. 


\chapter{11}

\par 1 Zborovođi.  Psalam. Davidov.  Jahvi se utječem! Zašto dakle govorite duši mojoj: "Odleti u goru kao ptica! 
\par 2 Gle, bezbožnici već luk napeše, za tetivu strijelu zapeše da iz potaje ustrijele pravednika. 
\par 3 Kad su temelji uzljuljani, što da učini pravednik?" 
\par 4 Jahve je u svom svetom Hramu, na nebeskom sjedi prijestolju. Oči njegove motre, vjeđama proniče sinove ljudske. 
\par 5 Jahve proniče pravedna i nepravedna, iz dna duše mrzi silnika. 
\par 6 Na grešnike će izlit' žeravu i sumpor, vjetar ognjeni bit će dio njine sudbine. 
\par 7 Pravedan je Jahve i pravednost ljubi, čestiti će gledat' lice njegovo. 


\chapter{12}

\par 1 Zborovođi. U oktavi. Psalam. Davidov. 
\par 2 U pomoć, Jahve, jer nestaje pobožnih, vjernosti nema više među ljudima! 
\par 3 Svatko laže svome bližnjemu, govori usnama lažljivim i srcem dvoličnim. 
\par 4 Istrijebi, Jahve, sve usne lažljive i jezik hvastavi; 
\par 5 one što zbore: "Jezik je naša snaga, naše su usne za nas: tko nam što može?" 
\par 6 "Zbog nevolje tlačenih i jauka ubogih sada ću ustati - govori Jahve - spasenje donijet' onom tko ga želi." 
\par 7 Riječi su Jahvine riječi iskrene, srebro prokušano, od zemlje odvojeno, sedam puta očišćeno. 
\par 8 O Jahve, ti ćeš bdjeti nad nama, od naraštaja ovog čuvat' nas svagda, 
\par 9 pa nek' se okolo vrzu zlotvori, nek' se izdižu ljudi najgori. 


\chapter{13}

\par 1 Zborovođi.  Psalam. Davidov. TÓa dokle, Jahve, dokle ćeš me zaboravljati? Dokle ćeš skrivati lice od mene? 
\par 2 Dokle ću nositi bol u duši; tugu u srcu obdan i obnoć? Dokle će se dušmanin dizat' na me? 
\par 3 Pogledaj, usliši, Jahve, Bože moj! Prosvijetli mi oči da ne zaspim nasmrt, 
\par 4 nek' ne kaže dušmanin: "Nadjačah njega!" Nek' ne kliču protivnici ako posrnem! 
\par 5 Ja se u tvoju dobrotu uzdam, nek' mi se srce raduje spasenju tvome! 
\par 6 Pjevat ću Jahvi koji mi učini dobro, pjevat ću imenu Jahve Svevišnjeg! 





\chapter{14}

\par 1 Zborovođi.  Davidov.   Bezumnik reče u srcu: "Nema Boga." Pokvareni rade gadosti; nitko da čini dobro. 
\par 2 Jahve s nebesa gleda na sinove ljudske da vidi ima li tko razuman Boga da traži. 
\par 3 No, svi skrenuše zajedno, svi se pokvariše: nitko da čini dobro - nikoga nema. 
\par 4 Neće li se urazumiti svi što bezakonje čine, koji proždiru narod moj kao da jedu kruha? Ne zazivlju ime Jahvino: 
\par 5 jednom će drhtati od straha, jer je Bog s rodom pravednim. 
\par 6 Želite razbiti nakane ubogog: Jahve je utočište njegovo. 
\par 7 O neka dođe sa Siona spas Izraelu! Kad Jahve promijeni udes naroda svoga, klicat će Jakov, radovat se Izrael. 


\chapter{15}

\par 1 Psalam.  Davidov. 1 Jahve, tko smije prebivati u šatoru tvome, tko li stanovati na svetoj gori tvojoj? 
\par 2 Onaj samo tko živi čestito, koji čini pravicu, i istinu iz srca zbori, 
\par 3 i ne kleveće jezikom; koji bližnjem zla ne nanosi i ne sramoti susjeda svoga; 
\par 4 koji zlikovca prezire, a poštuje one što se Jahve boje; 
\par 5 koji se zaklinje prijatelju, a ne krši prisege, i ne daje novca na lihvu, i ne prima mita protiv nedužna. Tko tako čini, pokolebat' se neće dovijeka. 


\chapter{16}

\par 1 Miktam.  Davidov. 1 Čuvaj me, Bože, jer se tebi utječem. 
\par 2 Jahvi rekoh: "Ti si moj gospodar, nema mi blaženstva bez tebe!" 
\par 3 Za svetima što su u zemlji sav plamtim od čežnje! 
\par 4 Gomilaju patnje moje koji slijede bogove tuđe. Ja im ljevanica nalijevat' neću, ime im spominjat' neću usnama. 
\par 5 Jahve mi je baština i kalež: Ti u ruci držiš moju sudbinu. 
\par 6 Na divnu zemlju padoše mi konopi, vrlo mi je mila moja baština. 
\par 7 Blagoslivljam Jahvu koji me svjetuje te me i noću srce opominje. 
\par 8 Jahve mi je svagda pred očima; jer mi je zdesna, neću posrnuti. 
\par 9 Stog' mi se raduje srce i kliče duša, i tijelo mi spokojno počiva. 
\par 10 Jer mi nećeš ostavit' dušu u Podzemlju ni dati da pravednik tvoj truleži ugleda. 
\par 11 Pokazat ćeš mi stazu u život, puninu radosti pred licem svojim, sebi zdesna blaženstvo vječno. 


\chapter{17}

\par 1 Molitva.  Davidova. 1 Počuj, Jahve pravedni, i vapaj mi poslušaj, usliši molitvu iz usta iskrenih! 
\par 2 Od tebe nek' mi dođe presuda, tvoje oči vide što je pravo. 
\par 3 Istraži mi srce, pohodi noću, ognjem me iskušaj, al' u meni nećeš nać' bezakonja. Ne zgriješiše usta moja 
\par 4 kao što griješe ljudi: po riječima usta tvojih čuvah putove Zakona. 
\par 5 Korak mi čvrsto prionu za tvoje staze, ne zasta mi noga na putima tvojim. 
\par 6 Zazivam te, Bože, ti ćeš me uslišit': prikloni mi uho i čuj riječi moje. 
\par 7 Proslavi na meni dobrotu svoju, ti koji od dušmana izbavljaš one što se utječu desnici tvojoj. 
\par 8 Čuvaj me k'o zjenicu oka, sakrij me u sjenu krila svojih 
\par 9 od zlotvora što na me nasrću. Dušmani me bijesni opkoljuju, 
\par 10 bešćutno srce zatvaraju i ustima zbore naduto, 
\par 11 Koraci njini sad me okružuju, smjeraju da me na zemlju obore; 
\par 12 slični lavu dok se, zinuv, na plijen obara i laviću što vreba u potaji. 
\par 13 Ustani, Jahve, presretni ga i obori, od grešnika mi život mačem spasi, 
\par 14 a rukom od ljudi, Gospodine: od ljudi kojih je dio ovaj život, kojima želudac puniš dobrima; kojih su sinovi siti, a djeci daju što im pretekne. 
\par 15 A ja ću u pravdi gledati lice tvoje, i jednom kad se probudim, sit ću ga se nagledati. 


\chapter{18}

\par 1 Učitelju zbora. Od Jahvina sluge Davida koji Jahvi ispjeva  ovu pjesmu u onaj dan kad ga Jahve oslobodi iz ruku neprijatelja 
\par 2 Ljubim te, Jahve, kreposti moja! 
\par 3 Jahve, hridino moja, utvrdo moja spase moj; Bože moj, pećino moja kojoj se utječem, štite moj, snago spasenja moga, tvrđavo moja! 
\par 4 Zazvat ću Jahvu, hvale predostojna, i od dušmana bit ću izbavljen. 
\par 5 Valovi smrti okružiše mene, prestraviše me bujice pogubne. 
\par 6 Užad Podzemlja sputiše me, smrtonosne zamke padoše na me: 
\par 7 u nevolji zazvah Jahvu i Bogu svome zavapih. Iz svog Hrama zov mi začu, i vapaj moj mu do ušiju doprije. 
\par 8 I zemlja se potrese i uzdrhta, uzdrmaše se temelji gora, pokrenuše se, jer On gnjevom planu. 
\par 9 Iz nosnica mu dim se diže, iz usta mu oganj liznu, ugljevlje živo od njega plamsa. 
\par 10 On nagnu nebesa i siđe, pod nogama oblaci mu mračni. 
\par 11 Na keruba stade i poletje; na krilima vjetra zaplovi. 
\par 12 Ogrnu se mrakom kao koprenom, prekri se tamnim vodama i oblacima tmastim, 
\par 13 od blijeska pred licem njegovim užga se ugljevlje plameno. 
\par 14 Jahve s neba zagrmje, Svevišnjega glas se ori. 
\par 15 Odape strijele i dušmane rasu, izbaci munje i na zemlju ih obori. 
\par 16 Morska se dna pokazaše, i temelji svijeta postaše goli od strašne prijetnje Jahvine, od olujna daha gnjeva njegova. 
\par 17 On pruži s neba ruku i mene prihvati, iz silnih voda on me izbavi. 
\par 18 Od protivnika moćnog mene oslobodi, od dušmana mojih jačih od mene. 
\par 19 Navališe na me u dan zlosretni, ali me Jahve zaštiti, 
\par 20 na polje prostrano izvede me, spasi me jer sam mu mio. 
\par 21 Po pravednosti mojoj Jahve mi uzvrati, po čistoći ruku mojih on me nagradi, 
\par 22 jer čuvah putove Jahvine, od Boga se svoga ne udaljih. 
\par 23 Odredbe njegove sve su mi pred očima, zapovijedi njegove nisam odbacio, 
\par 24 do srži odan njemu sam bio, čuvam se grijeha svakoga. 
\par 25 Jahve mi po pravdi mojoj vrati, čistoću ruku mojih vidje. 
\par 26 S prijateljem ti si prijatelj, poštenu poštenjem uzvraćaš. 
\par 27 S čovjekom čistim ti si čist, a lukavca izigravaš, 
\par 28 jer narodu poniženu spasenje donosiš, a ponižavaš oči ohole. 
\par 29 Jahve, ti moju svjetiljku užižeš, Bože, tminu moju obasjavaš: 
\par 30 s tobom udaram na čete dušmanske, s Bogom svojim preskačem zidine. 
\par 31 Savršeni su puti Gospodnji, i riječ je Božja ognjem kušana. On, samo on, štit je svima koji se k njemu utječu. 
\par 32 Jer tko je Bog osim Jahve? Tko li je hridina osim Boga našega? 
\par 33 Taj Bog me snagom opasuje, stere mi put besprijekoran, 
\par 34 noge mi dade brze k'o u košute i postavi me na visine čvrste, 
\par 35 ruke mi za borbu uvježba i mišice da luk mjedeni napinju. 
\par 36 Daješ mi štit svoj koji spasava, tvoja me desnica drži, tvoja me brižljivost uzvisi. 
\par 37 Pouzdanje daješ mom koraku, i noge mi više ne posrću. 
\par 38 Pognah svoje dušmane i dostigoh, i ne vratih se dok ih ne uništih. 
\par 39 Obaram ih, ne mogu se dići, padaju, pod nogama mi leže. 
\par 40 Ti me opasa snagom za borbu, a protivnike moje meni podloži. 
\par 41 Ti dušmane moje u bijeg natjera, i rasprših one koji su me mrzili. 
\par 42 Vapiju u pomoć - nikog da pomogne; vapiju Jahvi - ne odaziva se. 
\par 43 Smrvih ih kao prah na vjetru, zgazih ih k'o blato na putu. 
\par 44 Ti me izbavi od bune u mom narodu, postavi me glavarom pogana, puk koji ne poznavah služi mi. 
\par 45 Svaki moj šapat pokorno on sluša, sinovi tuđinci meni laskaju; 
\par 46 sinovi tuđinski gube srčanost, izlaze dršćuć' iz svojih utvrda. 
\par 47 Živio Jahve! Blagoslovljena hridina moja! Neka se uzvisi Bog, spasenje moje! 
\par 48 Bog koji mi daje osvetu i narode meni pokorava. 
\par 49 Od dušmana me mojih izbavljaš i nad protivnike me moje izdižeš, ti mene od čovjeka silnika spasavaš. 
\par 50 Zato te slavim, Jahve, među pucima i psalam pjevam tvome Imenu: 
\par 51 umnožio si pobjede kralju svojemu, pomazaniku svome milost si iskazao, Davidu i potomstvu njegovu navijeke. 


\chapter{19}

\par 1 Zborovođi.  Psalam. Davidov. 
\par 2 Nebesa slavu Božju kazuju, naviješta svod nebeski djelo ruku njegovih. 
\par 3 Dan danu to objavljuje, a noć noći glas predaje. 
\par 4 Nije to riječ, a ni govor nije, nije ni glas što se može čuti, 
\par 5 al' po zemlji razliježe se jeka, riječi sve do nakraj svijeta sežu. Ondje suncu razape šator, 
\par 6 te ono k'o ženik iz ložnice ide, k'o div kliče kad prelijeće stazu. 
\par 7 Izlazi ono od nebeskog kraja, i put mu se opet s krajem spaja, ne skriva se ništa žaru njegovu. 
\par 8 Savršen je Zakon Jahvin - dušu krijepi; pouzdano je Svjedočanstvo Jahvino - neuka uči; 
\par 9 prÓava je naredba Jahvina - srce sladi; čista je zapovijed Jahvina - oči prosvjetljuje; 
\par 10 neokaljan strah Jahvin - ostaje svagda; istiniti sudovi Jahvini - svi jednako pravedni, 
\par 11 dragocjeniji od zlata, od zlata čistoga, slađi od meda, meda samotoka. 
\par 12 Sluga tvoj pomno na njih pazi, vrlo brižno on ih čuva. 
\par 13 Ali tko propuste svoje da zapazi? Od potajnih grijeha očisti me! 
\par 14 Od oholosti čuvaj slugu svoga da mnome ne zavlada. Tad ću biti neokaljan, čist od grijeha velikoga. 
\par 15 Moje ti riječi omiljele i razmišljanje srca moga pred licem tvojim. Jahve, hridi moja, otkupitelju moj! 


\chapter{20}

\par 1 Zborovođi.  Psalam. Davidov. 
\par 2 Uslišio te Jahve u dan nevolje, štitilo te ime Boga Jakovljeva! 
\par 3 Poslao ti pomoć iz Svetišta, branio te sa Siona! 
\par 4 Spomenuo se svih ti prinosnica, bila mu mila paljenica tvoja! 
\par 5 Udijelio ti što ti srce želi, ispunio sve namisli tvoje! 
\par 6 Radovali se tvojoj pobjedi, u ime Boga svoga dizali stjegove! Ispunio Jahve svaku molbu tvoju! 
\par 7 Znam evo: Jahve će pobjedu dati svom pomazaniku, uslišit ga iz svetih nebesa snagom pobjedne desnice svoje. 
\par 8 Jedni se hvale kolima bojnim, drugi konjima, mi imenom Jahve, Boga našega! 
\par 9 Oni posrću i padaju, mi se držimo i stojimo. 
\par 10 Jahve, daruj pobjedu kralju, usliši nas u dan kad te zazovemo! 


\chapter{21}

\par 1 Zborovođi.  Psalam. Davidov. 
\par 2 Jahve, zbog tvoje se moći kralj veseli, zbog pomoći tvoje radosno kliče. 
\par 3 Ti mu ispuni želju srca, ne odbi molitve usana njegovih. 
\par 4 Ti ga predusrete blagoslovima sretnim, na glavu mu krunu stavi od suhoga zlata. 
\par 5 Za život te molio, i ti mu dade premnoge dane - za vijeke vjekova. 
\par 6 Pomoću tvojom slava je njegova velika, uresio si ga veličanstvom i sjajem. 
\par 7 Ti ga učini blagoslovom za vjekove, veseliš ga radošću lica svojega. 
\par 8 Doista, kralj se uzda u Jahvu i po dobroti Svevišnjega neće se pokolebati. 
\par 9 Tvoja ruka nek' pronađe sve dušmane tvoje, desnica tvoja neka stigne one koji te mrze! 
\par 10 Nek' budu kao u peći ognjenoj kad se ukaže lice tvoje! Nek' ih Jahve gnjevom uništi, neka ih proguta oganj! 
\par 11 Njihovo potomstvo satri sa zemlje i rod im iz sinova ljudskih. 
\par 12 Ako li stanu zlo kovati protiv tebe, ako spremaju spletke, neće uspjeti. 
\par 13 Ti ćeš ih natjerati u bijeg, svoj luk ćeš usmjeriti na njih. 
\par 14 Ustani, Jahve, u sili svojoj! Daj nam da pjesmama slavimo snagu tvoju! 


\chapter{22}

\par 1 Zborovođi. Po napjevu "Košuta u zoru". Psalam. Davidov.
\par 2 Bože moj, Bože moj, zašto si me ostavio? Daleko si od ridanja moga. 
\par 3 Bože moj, vičem danju, al'ne odvraćaš; noću vapijem i nema mi počinka. 
\par 4 A ipak, ti u Svetištu prebivaš, Nado Izraelova! 
\par 5 U tebe se očevi naši uzdaše, uzdaše se, i ti ih izbavi; 
\par 6 k tebi su vikali i spasavali se, u tebe se uzdali, i postidjeli se nisu. 
\par 7 A ja, crv sam, a ne čovjek, ruglo ljudi i naroda prezir. 
\par 8 Koji me vode, podruguju se meni, razvlače usne, mašu glavom: 
\par 9 "U Jahvu se on uzda, neka ga sad izbavi, neka ga spasi ako mu omilje!" 
\par 10 Iz krila majčina ti si me izveo, mir mi dao na grudima majke. 
\par 11 Tebi sam predan iz materine utrobe, od krila majčina ti si Bog moj. 
\par 12 Ne udaljuj se od mene, blizu je nevolja, a nikog nema da mi pomogne. 
\par 13 Opkoliše me junci mnogobrojni, bašanski bikovi okružiše mene. 
\par 14 Ždrijela svoja razvaljuju na me k'o lav koji plijen kida i riče. 
\par 15 Kao voda razlih se, sve mi se kosti rasuše; srce mi posta poput voska, topi se u grudima mojim. 
\par 16 Grlo je moje kao crijep suho, i moj se jezik uz nepce slijepi: u prah smrtni bacio si mene. 
\par 17 Opkolio me čopor pasa, rulje me zločinačke okružile. Probodoše mi ruke i noge, 
\par 18 sve kosti svoje prebrojiti mogu, a oni me gledaju i zure na me. 
\par 19 Haljine moje dijele među sobom i kocku bacaju za odjeću moju. 
\par 20 Ali ti, o Jahve, daleko mi ne budi; snago moja, pohiti mi u pomoć! 
\par 21 Dušu moju istrgni maču, iz šapa pasjih život moj. 
\par 22 Spasi me iz ralja lavljih i jadnu mi dušu od rogova bivoljih! 
\par 23 A sada, braći ću svojoj naviještat' ime tvoje, hvalit ću te usred zbora. 
\par 24 "Koji se bojite Jahve, hvalite njega! Svi od roda Jakovljeva, slavite njega! Svi potomci Izraelovi, njega se bojte! 
\par 25 Jer nije prezreo ni zaboravio muku jadnika, i nije sakrio lice svoje od njega; kad ga je zazvao, on ga je čuo." 
\par 26 Zato ću te hvaliti u zboru veliku, pred vjernicima tvojim izvršit' zavjete. 
\par 27 Siromasi će jesti i nasitit će se, hvalit će Jahvu koji traže njega: nek' živi srce vaše dovijeka! 
\par 28 Spomenut će se i Jahvi se vratit' svi krajevi zemlje; pred njim će n§icÄe pasti sve obitelji pogana. 
\par 29 Jer Jahvino je kraljevstvo, on je vladar pucima. 
\par 30 Njemu će se jedinom klanjati svi koji snivaju u zemlji, pred njim se sagnuti svi koji u prah silaze. I moja će duša za njega živjeti, 
\par 31 njemu će služiti potomstvo moje. O Gospodu će se pripovijedat' 
\par 32 slijedećem koljenu, o njegovoj pravdi naviještati narodu budućem: "Ovo učini Jahve!" 


\chapter{23}

\par 1 Psalam.  Davidov.   Jahve je pastir moj: ni u čem ja ne oskudijevam; 
\par 2 na poljanama zelenim on mi daje odmora. Na vrutke me tihane vodi 
\par 3 i krijepi dušu moju. Stazama pravim on me upravlja radi imena svojega. 
\par 4 Pa da mi je i dolinom smrti proći, zla se ne bojim, jer si ti sa mnom. Tvoj štap i palica tvoja utjeha su meni. 
\par 5 Trpezu preda mnom prostireš na oči dušmanima mojim. Uljem mi glavu mažeš, čaša se moja prelijeva. 
\par 6 Dobrota i milost pratit će mene sve dane života moga. U Jahvinu ću domu prebivati kroz dane mnoge. 


\chapter{24}

\par 1 Psalam.  Davidov.   Jahvina je zemlja i sve na njoj, svijet i svi koji na njemu žive. 
\par 2 On ga na morima utemelji i na rijekama učvrsti. 
\par 3 Tko će uzići na Goru Jahvinu, tko će stajati na svetom mjestu njegovu? 
\par 4 Onaj u koga su ruke čiste i srce nedužno: duša mu se ne predaje ispraznosti, i ne kune se varavo. 
\par 5 On blagoslov prima od Jahve i nagradu od Boga, Spasitelja svoga. 
\par 6 Takav je naraštaj onih koji traže njega, koji traže lice Boga Jakovljeva. 
\par 7 "Podignite, vrata, nadvratnike svoje, dižite se, dveri vječne, da uniđe Kralj slave!" 
\par 8 "Tko je taj Kralj slave?" "Jahve silan i junačan, Jahve silan u boju!" 
\par 9 "Podignite, vrata, nadvratnike svoje dižite se, dveri vječne, da uniđe Kralj slave!" 
\par 10 "Tko je taj Kralj slave?" "Jahve nad Vojskama - on je Kralj slave!" 


\chapter{25}

\par 1 Davidov. ALEF   K tebi, Jahve, uzdižem dušu svoju, 
\par 2 BET     u tebe se uzdam, Bože moj: ne daj da se postidim, da se ne vesele nada mnom dušmani! 
\par 3 GIMEL Koji se u tebe uzdaju, postidjet se neće: postidjet će se koji se lako iznevjere. 
\par 4 DALET Pokaži mi, Jahve, svoje putove, nauči me svojim stazama! 
\par 5 HE Istinom me svojom vodi i pouči me, jer ti si Bog, moj Spasitelj: VAU u tebe se pouzdajem svagda. 
\par 6 ZAJIN Spomeni se, Jahve, svoje nježnosti i ljubavi svoje dovijeka. 
\par 7 HET Ne spominji se grijeha moje mladosti ni prijestupa, spomeni me se po svojoj ljubavi - radi dobrote svoje, o Jahve! 
\par 8 TET Jahve je sama dobrota i pravednost: grešnike on na put privodi. 
\par 9 JOD On ponizne u pravdi vodi i uči malene putu svome. 
\par 10 KAF Sve su staze Jahvine istina i ljubav za onog koji čuva Savez njegov i propise. 
\par 11 LAMED Jahve, radi svojeg imena grijeh moj mi oprosti, jer je velik. 
\par 12 MEM Ima li koga da se boji Jahve? On će ga poučiti kojim će putem krenuti. 
\par 13 NUN Duša će mu u sreći počivati, a potomci će njegovi zaposjesti zemlju. 
\par 14 SAMEK Prisan je Jahve s onima koji ga se boje i Savez svoj objavljuje njima. 
\par 15 AJIN K Jahvi su svagda oči moje upravljene, jer mi nogu izvlači iz zamke. 
\par 16 PE Pogledaj na me i smiluj se meni, jer osamljen sam i nevoljan. 
\par 17 SADE Odagnaj tjeskobe srca moga, iz bojazni mojih izbavi me! 
\par 18 Vidi nevolju moju i muku i oprosti sve grijehe moje! 
\par 19 REŠ Pogledaj dušmane moje: kako ih je mnogo i kakvom me mržnjom žestokom mrze. 
\par 20 ŠIN Čuvaj dušu moju, izbavi me: neću se postidjeti, jer se tebi utekoh. 
\par 21 TAU Nedužnost i čestitost nek' me štite, jer u tebe se uzdam, o Jahve. 
\par 22 Izbavi, Bože, Izraela iz sviju tjeskoba njegovih. 


\chapter{26}

\par 1 Davidov.   Dosudi mi pravo, Jahve, jer hodih u nedužnosti, i uzdajuć' se u Jahvu ja se ne pokolebah. 
\par 2 Ispitaj me, Jahve, iskušaj me, istraži mi bubrege i srce. 
\par 3 Jer tvoja je dobrota pred očima mojim, u istini tvojoj ja hodim. 
\par 4 S ljudima opakim ja ne sjedim i ne svraćam podlima. 
\par 5 Mrsko mi je društvo zlotvora, i s bezbošcima sjesti ne želim. 
\par 6 U nedužnosti ruke svoje perem i obilazim žrtvenik tvoj, Jahve, 
\par 7 da tvoju hvalu javno razglasim i pripovijedam sva divna djela tvoja. 
\par 8 O Jahve, ljubim dom u kojem prebivaš i mjesto gdje slava tvoja stoluje. 
\par 9 Ne pogubi mi dušu s grešnicima ni život moj s krvolocima; 
\par 10 na rukama je njihovim zločin, a desnica im puna mita. 
\par 11 A ja u nedužnosti svojoj hodim: izbavi me, milostiv mi budi. 
\par 12 Noga mi stoji na pravu putu: u zborovima blagoslivljat ću Jahvu. 


\chapter{27}

\par 1 Davidov.   Jahve mi je svjetlost i spasenje: koga da se bojim? Jahve je štit života moga: pred kime da strepim? 
\par 2 Kad navale na me zlotvori da mi tijelo žderu, protivnici moji i dušmani, oni posrću i padaju. 
\par 3 Nek' se vojska protiv mene utabori, srce se moje ne boji; nek' i rat plane protiv mene, i tada pun sam pouzdanja. 
\par 4 Za jedno molim Jahvu, samo to ja tražim: da živim u Domu Jahvinu sve dane života svoga, da uživam milinu Jahvinu i Dom njegov gledam. 
\par 5 U sjenici svojoj on me zaklanja u dan kobni; skriva me u skrovištu Šatora svoga, na hridinu on me uzdiže. 
\par 6 I sada izdižem glavu iznad dušmana oko sebe. U njegovu ću Šatoru prinositi žrtve radosne, Jahvi ću pjevat' i klicati. 
\par 7 Slušaj, o Jahve, glas moga vapaja, milostiv mi budi, usliši me! 
\par 8 Moje mi srce govori: "Traži lice njegovo!" Da, lice tvoje, o Jahve, ja tražim. 
\par 9 Ne skrivaj lica svoga od mene. Ne odbij u gnjevu slugu svoga! Ti, Pomoći moja, nemoj me odbaciti! I ne ostavi me, Bože, Spasitelju moj! 
\par 10 Ako me otac i mati ostave, Jahve će me primiti. 
\par 11 Nauči me, Jahve, putu svojemu, ravnom me stazom povedi poradi protivnika mojih. 
\par 12 Bijesu dušmana mojih ne predaj me, jer ustadoše na mene svjedoci lažni koji dašću nasiljem. 
\par 13 Vjerujem da ću uživati dobra Jahvina u zemlji živih. 
\par 14 U Jahvu se uzdaj, ojunači se, čvrsto nek' bude srce tvoje: u Jahvu se uzdaj! 


\chapter{28}

\par 1 Davidov.   K tebi, o Jahve, vapijem, hridino moja, ne ogluši se na me: da neuslišan ne postanem kao oni koji u grob silaze. 
\par 2 Čuj moje zazivanje dok tebi vapijem, dok ruke uzdižem svetomu Hramu tvojem. 
\par 3 Ne uzmi me s bezbožnicima i s onima koji čine bezakonje, koji govore slatko s bližnjima a u srcu im je pakost. 
\par 4 Daj im po djelima njihovim i po zloći njihovih nedjela! Po djelu ruku njihovih plati im, uzvrati im po njihovoj zasluzi! 
\par 5 Jer ne mare za čine Jahvine ni za djelo ruku njegovih: nek' ih obori i više ne podigne! 
\par 6 Blagoslovljen Jahve što usliša zazivanje moje! Jahve mi je zaklon, on štit je moj. 
\par 7 U njega se srce moje pouzdalo i pomoć mi dođe; zato mi kliče srce i pjesmom njega slavim. 
\par 8 Jahve je jakost narodu svome, tvrđava spasa svom pomazaniku. 
\par 9 Spasi narod svoj i blagoslovi svoju baštinu, pasi ih i nosi ih dovijeka! 


\chapter{29}

\par 1 Psalam.  Davidov.   Prinesite Jahvi, o sinovi Božji, prinesite Jahvi slavu i moć! 
\par 2 Prinesite Jahvi slavu njegova imena, poklonite se Jahvi u svetištu njegovu! 
\par 3 Čuj! Jahve nad vodama, Jahve nad vodama silnim! (29:9) Čuj! Od straha se mladÄe košute, prerano se mladÄe košute šumske. [3b] Čuj! Bog veličanstveni zagrmje, [9a] a u Hramu njegovu svi kliknuše: Slava! 
\par 4 Čuj! Jahve u sili, Jahve u veličanstvu! 
\par 5 Čuj! Jahve lomi cedre, Jahve lomi cedre libanske, 
\par 6 i Liban skakuće poput teleta, a Sirion kao mlado bivolče! 
\par 7 Čuj! Jahve sipa munje, Jahve sipa munje ognjene! 
\par 8 Čuj! Jahve potresa pustinjom, Jahve potresa pustinjom kadeškom! 
\par 9 Čuj! Od straha se mladÄe košute, prerano se mladÄe košute šumske. [3b] Čuj! Bog veličanstveni zagrmje, [9a] a u Hramu njegovu svi kliknuše: Slava! 
\par 10 Jahve nad valima stoluje, stoluje Jahve - kralj dovijeka! 
\par 11 Jahve narodu svom daje jakost, Jahve narod svoj mirom blagoslivlje. 


\chapter{30}

\par 1 Psalam. Pjesma za posvećenje Doma. Davidov. 
\par 2 Veličam te, Jahve, jer si me izbavio i nisi dao da se raduju nada mnom dušmani. 
\par 3 Jahve, Bože moj, zazvah te, i ti si me ozdravio; 
\par 4 Jahve, izveo si mi dušu iz Podzemlja, na rubu groba ti si me oživio. 
\par 5 Pjevajte Jahvi, vjernici njegovi, zahvaljujte svetom imenu njegovu! 
\par 6 Jer samo za tren traje srdžba njegova, a čitav život dobrota njegova. Večer donese suze, a jutro klicanje. 
\par 7 U svojoj sreći rekoh: "Neću se pokolebati nikada!" 
\par 8 Dobrotom si me, o Jahve, na goru nade postavio, ali čim lice sakriješ, sav se uplašim. 
\par 9 Tada, Jahve, zavapih k tebi i zazvah milosrđe Boga svojega: 
\par 10 "Kakva je korist od krvi moje, kakva korist da u grob siđem? Zar će te prašina slaviti, zar će naviještati vjernost tvoju?" 
\par 11 Slušaj, o Jahve, i smiluj se meni; Jahve, budi mi na pomoć! 
\par 12 Okrenuo si moj plač u igranje, skinuo kostrijet s mene i opasao me radošću. 
\par 13 Zato ti pjeva duša moja i neće zamuknuti: Jahve, Bože moj, dovijeka ću te hvaliti! 


\chapter{31}

\par 1 Zborovođi.  Psalam. Davidov. 
\par 2 Tebi se, Jahve, utječem, o, da se ne postidim nikada: u svojoj me pravdi izbavi! 
\par 3 Prikloni k meni uho svoje, pohiti da me oslobodiš! Budi mi hrid zaštite, tvrđava spasenja. 
\par 4 Jer ti si hrid moja, tvđava moja, radi svoga imena vodi me i ravnaj. 
\par 5 Izvuci me iz mreže koju mi zapeše, jer ti si moje utočište. 
\par 6 U tvoje ruke duh svoj predajem: otkupi me, Jahve, Bože vjerni. 
\par 7 Ti mrziš one koji štuju ništavne kumire, a ja se u Jahvu uzdam. 
\par 8 Radosno ću klicat' tvojoj milosti, jer si na moju bijedu pogledao, pomogao u tjeskobi duši mojoj. 
\par 9 Nisi me predao u ruke dušmana, noge si mi na prostran put izveo. 
\par 10 Smiluj mi se, Jahve, jer sam u tjeskobi, od jada slabi mi oko, duša i tijelo. 
\par 11 Život mi se troši u gorčini, ljeta moja u jecanju. U muci mi se iscrpila snaga i kosti su moje klonule. 
\par 12 Dušmanima svojim postao sam ruglo, susjedima podsmijeh, a znancima strašilo; koji me vide vani, bježe od mene. 
\par 13 Nestalo me k'o mrtvaca iz sjećanja ljudi, postadoh k'o razbijena posuda. 
\par 14 Čujem šaputanje mnogih, užas odasvud: sastaju se protiv mene i smišljaju kako da mi život oduzmu. 
\par 15 A ja se, Jahve, u tebe uzdam; govorim: Ti si Bog moj! 
\par 16 U tvojoj je ruci sudbina moja: istrgni me iz ruke dušmana i onih koji me progone! 
\par 17 Rasvijetli lice nad slugom svojim, po svojoj me dobroti spasi. 
\par 18 Jahve, ne bilo me stid što tebe zazvah! Neka se postide zlotvori, nek' u Podzemlju zamuknu. 
\par 19 Nek' zanijeme usne lažljive koje protiv pravednika govore drsko, oholo i prezirno. 
\par 20 O, kako je velika, Jahve, tvoja dobrota, koju čuvaš za one koji te se boje, koju iskazuješ onima što se tebi utječu naočigled sinovima čovječjim. 
\par 21 Zaklanjaš ih štitom lica svoga od zavjera ljudskih; u šatoru svom ih skrivaš od jezika svadljivih. 
\par 22 Blagoslovljen Jahve jer me obasu čudesnom dobrotom u gradu tvrdom. 
\par 23 U tjeskobi svojoj već mišljah: "Odbačen sam od pogleda tvoga." Ali ti si čuo glas mog zaziva dok sam tebi vapio. 
\par 24 Ljubite Jahvu, svi sveti njegovi: čuva Jahve svoje vjernike, a po zasluzi vraća onima koji postupaju oholo. 
\par 25 Budite hrabri i jaka srca, svi koji se u Jahvu uzdate! 


\chapter{32}

\par 1 Davidov.   Poučna pjesma. Blažen onaj kome je grijeh otpušten, kome je zločin pokriven! 
\par 2 Blago čovjeku kome Jahve ne ubraja krivnju i u čijemu duhu nema prijevare! 
\par 3 Prešutjet' sam htio, al' kosti mi klonuše od neprestana jecanja. 
\par 4 Danju i noću ruka me tvoja tištala, snaga mi se trošila k'o za ljetnih žega. 
\par 5 Tad grijeh svoj tebi priznah i krivnju svoju više ne skrivah. Rekoh: "Priznat ću Jahvi prijestup svoj", i ti si mi krivnju grijeha oprostio. 
\par 6 Zato nek' ti se moli pobožnik svaki u času nevolje. Kad bujice silne navale, njega neće stići. 
\par 7 Utočište ti si moje, od tjeskobe ti ćeš me sačuvat', odjenut' me radošću spasenja. 
\par 8 Učit ću te, put ti kazat' kojim ti je ići, svjetovat ću te, oko će moje bdjeti nad tobom. 
\par 9 Ne budite kao konj ili mazga bez razuma: divljinu im krotiš vođicama i uzdom, inače im se ne primiči! 
\par 10 Bezbožnika taru mnoge nevolje, a tko se uzda u Jahvu, njega okružuje milost. 
\par 11 Radujte se Jahvi i kličite, pravedni, kličite svi koji ste srca čestita! 


\chapter{33}

\par 1 Pravednici, Jahvi kličite! Hvaliti ga pristoji se čestitima. 
\par 2 Slavite Jahvu na harfi, na liri od deset žica veličajte njega! 
\par 3 Pjesmu novu zapjevajte njemu i glazbala skladna popratite poklicima. 
\par 4 Jer prÓava je riječ Jahvina i vjernost su sva djela njegova. 
\par 5 On ljubi pravdu i pravo: puna je zemlja dobrote Jahvine. 
\par 6 Jahvinom su riječju nebesa sazdana i dahom usta njegovih sva vojska njihova. 
\par 7 Vodu morsku on sabire kao u mješinu i bezdane stavlja u spremišta. 
\par 8 Zemlja sva neka pred Jahvom strepi, neka ga se boje svi stanovnici svijeta! 
\par 9 Jer on reče - i sve postade, naredi - i sve se stvori. 
\par 10 Jahve razbija nakane pucima, mrsi namjere narodima. 
\par 11 Naum Jahvin dovijeka ostaje i misli srca njegova od koljena do koljena. 
\par 12 Blago narodu kojemu je Jahve Bog, Narodu koji on odabra sebi za baštinu! 
\par 13 Gospodin motri s nebesa i gleda sve sinove čovječje. 
\par 14 Iz svoga prebivališta motri sve stanovnike zemaljske: 
\par 15 on je svima srca stvorio i pazi na sva djela njihova. 
\par 16 Ne spasava kralja vojska mnogobrojna, ne spasava velika sila junaka. 
\par 17 Isprazno se od konja nadati spasenju, jačina njegova ne izbavlja. 
\par 18 Oko je Jahvino nad onima koji ga se boje, nad onima koji se uzdaju u milost njegovu: 
\par 19 da im od smrti život spasi, da ih hrani u danima gladi. 
\par 20 Naša se duša Jahvi nada, on je pomoć i zaštita naša. 
\par 21 Srce nam se u njemu raduje, u njegovo sveto ime mi se uzdamo. 
\par 22 Neka dobrota tvoja, o Jahve, bude nad nama, kao što se mi u tebe uzdamo! 


\chapter{34}

\par 1 Davidov. Kada se David pravio ludim pred Abimelekom, a on
\par 2 ALEF Blagoslivljat ću Jahvu u svako doba, njegova će mi hvala biti svagda na ustima! 
\par 3 BET Nek' se Jahvom duša moja hvali: nek' čuju ponizni i nek' se raduju! 
\par 4 GIMEL Veličajte sa mnom Jahvu, uzvisujmo ime njegovo zajedno! 
\par 5 DALETTražio sam Jahvu, i on me usliša, izbavi me od straha svakoga. 
\par 6 HE U njega gledajte i razveselite se, da se ne postide lica vaša. 
\par 7 ZAJIN Eto, jadnik vapi, a Jahve ga čuje, izbavlja ga iz svih tjeskoba. 
\par 8 HET Anđeo Jahvin tabor podiže oko njegovih štovalaca da ih spasi. 
\par 9 TET Kušajte i vidite kako dobar je Jahve: blago čovjeku koji se njemu utječe! 
\par 10 JOD Bojte se Jahve, vi sveti njegovi: ne trpe oskudice koji ga se boje. 
\par 11 KAF Osiromašiše mogućnici i gladuju, a koji traže Jahvu ne trpe oskudice. 
\par 12 LAMED Dođite, djeco, i poslušajte me, učit ću vas strahu Gospodnjem. 
\par 13 MEM O čovječe, ljubiš li život? Želiš li dane mnoge uživati dobra? 
\par 14 NUN Jezik svoj oda zla suspreži i usne od riječi prijevarnih! 
\par 15 SAMEK Zla se kloni, a čini dobro, traži mir i za njim idi! 
\par 16 PE Oči Jahvine gledaju pravedne, uši mu slušaju vapaje njihove. 
\par 17 AJIN Lice se Jahvino okreće protiv zločinaca da im spomen zatre na zemlji. 
\par 18 SADE Pravednici zazivaju, i Jahve ih čuje, izbavlja ih iz svih tjeskoba. 
\par 19 KOF Blizu je Jahve onima koji su skršena srca, a klonule duše spasava. 
\par 20 REŠ Mnoge nevolje ima pravednik, ali ga Jahve od svih izbavlja. 
\par 21 ŠIN On čuva sve kosti njegove: ni jedna mu se neće slomiti. 
\par 22 TAU Opakost bezbošca ubija, platit će koji mrze pravednika. 
\par 23 Jahve izbavlja duše slugu svojih, i neće platiti tko god se njemu utječe. 


\chapter{35}

\par 1 Davidov.   Optuži, Jahve, tužitelje moje i napadni one koji mene napadaju! 
\par 2 Stavi oklop, uzmi štit svoj i ustani meni u pomoć! 
\par 3 Zavitlaj kopljem i presretni progonitelje moje, reci mojoj duši: "Ja sam tvoje spasenje." 
\par 4 Nek' se smetu i postide koji život moj traže, nek' uzmaknu i nek' se posrame koji mi propast snuju! 
\par 5 Nek' budu k'o pljeva na vjetru kad ih Anđeo Jahvin potjera! 
\par 6 Mračni i skliski bili im putovi kad ih Anđeo Jahvin bude gonio! 
\par 7 Bez razloga napeše mi mrežu, bez razloga grob duši mojoj iskopaše. 
\par 8 Propast će ih stići iznenada, u mrežu koju napeše sami će se uhvatiti, past će u jamu što je iskopaše! 
\par 9 A moja će duše klicati u Jahvi, radovat će se u spasenju njegovu. 
\par 10 Sve će kosti moje govoriti: Tko je, Jahve, poput tebe koji ubogog spasavaš od silnika, jadnika i siromaha od pljačkaša? 
\par 11 Ustadoše svjedoci opaki: pitaju me za ono što ne znam. 
\par 12 Vraćaju mi zlo za dobro, duša moja zapada u osamu. 
\par 13 U bolesti njihovoj nosio sam kostrijet, dušu svoju postom morio, i molitva mi se u krilo vraćala. 
\par 14 Kao za prijateljem, za bratom - obilažah tužan; od žalosti se pogurih kao onaj što za majkom žali. 
\par 15 A sada kad posrnuh ja, oni se raduju, skupiše se protiv mene da udare iznenada, i bez prestanka oni me razdiru. 
\par 16 Ruglom na ruglo iskušavaju me i zubima škripaju na mene. 
\par 17 O Jahve, dokle ćeš gledati? Istrgni mi dušu nasrtajima njihovim, otmi lavovima jedino dobro moje! 
\par 18 Zahvalit ću ti u velikom zboru, slavit ću te među pukom brojnim. 
\par 19 Nek' se ne raduju nada mnom dušmani nepravedni, nek' ne namiguju očima oni koji me nizašto mrze! 
\par 20 Jer oni ne misle o miru, već spletke snuju protiv mirnih u zemlji. 
\par 21 Razvaljuju svoja usta na me i govore: "Ha, ha, vidjesmo očima svojim!" 
\par 22 Ti sve vidiš, o Jahve! Nemoj šutjeti! Gospode, od mene se ne udaljuj! 
\par 23 Preni se, ustani da me obraniš, Bože moj, Gospode, vodi parnicu moju! 
\par 24 Po svojoj me pravdi sudi, Jahve, Bože moj, nek' se ne raduju nada mnom! 
\par 25 Nek' ne misle u srcu: "Ispunila nam se želja!" Nek' ne reknu: "Progutali smo ga!" 
\par 26 Nek' se postide i posrame svi zajedno koji se nesreći mojoj raduju! Nek' se odjenu stidom i sramotom oni koji se podižu na me! 
\par 27 Nek' radosno kliču kojima je pravo moje na srcu i nek' svagda govore: "Velik je Jahve! Milo mu je spasenje sluge njegova!" 
\par 28 A moj će jezik kazivati pravdu tvoju i hvalu tebi navijeke. 


\chapter{36}

\par 1 Zborovođi.  Od sluge Jahvina Davida. 
\par 2 Grešan je naum u srcu zlotvora, straha Božjega nema on pred očima. 
\par 3 Sam sebi on laska suviše, grijeha svog ne vidi i ne mrzi. 
\par 4 Riječi usta njegovih prijevara su i zlodjelo, za razumnost i dobro on više ne mari. 
\par 5 Bezakonje smišlja na postelji svojoj, na opaku ostaje putu, od zla ne odustaje. 
\par 6 Do neba je, Jahve, dobrota tvoja, do oblaka vjernost tvoja. 
\par 7 Pravednost je tvoja k'o Božji vrhunci, a sudovi tvoji k'o duboko more: ljude i stoku ti, Jahve, spasavaš. 
\par 8 Kako li je dragocjena, Bože, dobrota tvoja, pod sjenu krila tvojih ljudi se sklanjaju; 
\par 9 site se pretilinom Doma tvojega, potocima svojih slasti ti ih napajaš. 
\par 10 U tebi je izvor životni, tvojom svjetlošću mi svjetlost vidimo. 
\par 11 Zakrili dobrotom sve koji te štuju i pravednošću svojom sve koji su srca čestita. 
\par 12 Neka me ne zgazi noga ohola, i ruka grešnika neka me ne goni. 
\par 13 Gle, padoše koji čine bezakonje: oboreni su da više ne ustanu. 


\chapter{37}

\par 1 Davidov.  ALEF  Nemoj se žestiti na opake, zavidjet nemoj pakosnicima: 
\par 2 kao trava brzo se osuše, k'o mlada zelen brzo uvenu. 
\par 3 BET U Jahvu se uzdaj i čini dobro, da smiješ stanovati u zemlji i živjeti u miru. 
\par 4 Sva radost tvoja neka bude Jahve: on će ispuniti želje tvoga srca! 
\par 5 GIMEL Prepusti Jahvi putove svoje, u njega se uzdaj i on će sve voditi. 
\par 6 Pravda će tvoja zasjati k'o svjetlost i tvoje pravo k'o sunce podnevno. 
\par 7 DALET Smiri se pred Jahvom i njemu se nadaj, ne žesti se na onog koji ima sreće, na čovjeka koji spletke kuje. 
\par 8 HE Stišaj svoj gnjev i ostavi se srdžbe, ne žesti se da zlo ne učiniš. 
\par 9 Jer će biti satrti zlikovci, a koji se u Jahvu uzdaju, baštinit će zemlju. 
\par 10 VAU Još malo i nestat će bezbožnika: mjesto ćeš njegovo tražiti, a njega više nema. 
\par 11 Zemlju će posjedovati krotki, obilje mira oni će uživat'. 
\par 12 ZAJIN Bezbožnik smišlja zlo pravedniku i zubima škrguće na njega. 
\par 13 A Gospod se njemu smije jer vidi da dan njegov dolazi. 
\par 14 HET Mač potežu bezbošci i zapinju lukove da obore jadnika i siromaha, da pokolju one koji hode pravim putem. 
\par 15 Mačem će vlastito srce probiti, slomit će se njihovi lukovi. 
\par 16 TET Bolje je i malo u pravednika no golemo blago u zlotvora: 
\par 17 jer će se ruke zlotvora slomiti, a Jahve je oslon pravedniku. 
\par 18 JOD Jahve se brine za život čestitih, dovijeka će trajati baština njihova. 
\par 19 Neće se postidjeti u vrijeme nevolje, bit će siti u danima gladi. 
\par 20 KAF A bezbožnici će propasti, dušmani Jahvini povenut će k'o ures livada, poput dima se rasplinuti. 
\par 21 LAMED Bezbožnik zaima, ali ne vraća, pravednik se sažaljeva i daje. 
\par 22 Oni koje Jahve blagoslovi baštinit će zemlju, a koje prokune bit će zatrti. 
\par 23 MEM Jahve vodi i učvršćuje korake čovjeku i mio mu je put njegov. 
\par 24 Ako i posrne, ne pada jer ga Jahve drži za ruku. 
\par 25 NUN Mlad bijah i ostarjeh, al' ne vidjeh pravednika napuštena ili da mu djeca kruha prose. 
\par 26 Uvijek je milosrdan i u zajam daje, na njegovu je potomstvu blagoslov. 
\par 27 SAMEK Zla se kloni i čini dobro, i ostat ćeš dovijeka. 
\par 28 Jer Jahve ljubi pravdu i pobožnika svojih ne ostavlja. AJIN Zauvijek će biti zatrti zlikovci, istrijebit će se potomstvo bezbožnika. 
\par 29 Zemlju će posjedovati pravednici i živjet će na njoj dovijeka. 
\par 30 PE Pravednikova usta mudrost kazuju, a jezik njegov govori pravo. 
\par 31 Zakon mu je Božji u srcu, ne kolebaju se koraci njegovi. 
\par 32 SADE Bezbožnik vreba pravednoga i smišlja da ga usmrti. 
\par 33 Jahve ga neće ostaviti u njegovoj vlasti i neće dopustiti da ga na sudu osude. 
\par 34 KOF U Jahvu se uzdaj i drži se puta njegova: on će te uzvisit' i baštinit ćeš zemlju; radostan ćeš gledati propast bezbožnih. 
\par 35 REŠ Vidjeh obijesna zlotvora gdje se k'o cedar krošnjat širi. 
\par 36 Prođoh, i gle - nema ga više; potražih ga i ne nađoh. 
\par 37 ŠIN Promatraj čestita i gledaj neporočna: mirotvorac ima potomstvo. 
\par 38 A grešnici bit će svi iskorijenjeni, istrijebit će se zlikovačko sjeme. 
\par 39 TAU Od Jahve dolazi spas pravednicima, on im je zaklon u vrijeme nevolje. 
\par 40 Jahve im pomaže, on ih izbavlja: on će ih izbaviti od zlotvora i spasiti, jer u njemu traže okrilje. 


\chapter{38}

\par 1 Psalam. Davidov. Za spomen. 
\par 2 Jahve, u srdžbi svojoj nemoj ne karati, i nemoj me kazniti u svojemu gnjevu. 
\par 3 Strijele se tvoje u me zabodoše, ruka me tvoja teško pritisnu: 
\par 4 na tijelu mi ništa zdravo nema zbog gnjeva tvog, od grijeha mojih mira mi nema kostima. 
\par 5 Zloće moje glavu su mi nadišle, kao preteško breme tište me. 
\par 6 Rane moje zaudaraju i gnjiju zbog bezumnosti moje. 
\par 7 Pogurih se sav i zgrčih, povazdan lutam žalostan. 
\par 8 Moji bokovi puni su ognjice, na tijelu mi ništa zdravo nema. 
\par 9 Iscrpljen sam i satrven posve, stenjem od jecanja srca svojega. 
\par 10 O Gospode, sve su mi želje pred tobom, i vapaji moji nisu ti skriveni. 
\par 11 Srce mi udara silno, snaga me ostavlja i svjetlost vida očinjeg gasi se. 
\par 12 Prijatelji i drugovi od rana mojih uzmakoše, i moji najbliži stoje daleko. 
\par 13 Namještaju mi zamke oni koji mi život vrebaju, koji mi žele nesreću, propašću mi prijete i uvijek smišljaju prijevare. 
\par 14 A ja sam kao gluh i ništa ne čujem i, kao nijem, usta ne otvaram. 
\par 15 Postadoh k'o čovjek koji ne čuje i koji u ustima nema odgovora. 
\par 16 Jer u tebe se, o Jahve, uzdam, ti ćeš me uslišati, Jahve, Bože moj! 
\par 17 Rekoh: "Nek' se ne raduju nada mnom; kad mi noga posrne, nek' se ne uzdižu nada mnom!" 
\par 18 Jer umalo ne propadoh, i moja je bol svagda preda mnom. 
\par 19 Bezakonje svoje ja priznajem i pun sam žalosti zbog grijeha svojega. 
\par 20 A koji su bez razloga protiv mene, moćni su, i mnogi su koji me mrze nepravedno. 
\par 21 Za dobro zlom mi uzvraćaju, protive mi se što tražim dobro. 
\par 22 O Jahve, ne ostavljaj me! Bože moj, ne udaljuj se od mene! 
\par 23 Požuri se meni u pomoć, Gospode, spase moj! 


\chapter{39}

\par 1 Zborovođi. Jedutunu. Psalam. Davidov. 
\par 2 Odlučio sam: "Čuvat ću put svoj da ne zgriješim jezikom; usta ću svoja zauzdati dokle god preda mnom bude bezbožnik." 
\par 3 Zamukoh, zanijemjeh, glasa ne puštah, ali uzalud - bol mi postade gorča. 
\par 4 U meni srce je gorjelo, na samu pomisao buknuo bi oganj; tad progovorih svojim jezikom: 
\par 5 "Objavi mi, Jahve, moj svršetak i kolika je mjera mojih dana, da znam kako sam ništavan. 
\par 6 Evo, pedljem si mi dane izmjerio, život moj je kao ništa pred tobom: tek dašak je svaki čovjek. 
\par 7 Poput sjene čovjek prolazi tek dašak je sve bogatstvo njegovo: zgrće, a ne zna tko će ga pokupiti." 
\par 8 A sada, čemu da se nadam, Gospode? Sva je nada moja u tebi! 
\par 9 Izbavi me svih mojih bezakonja, ne daj da ruglo budem luđaku! 
\par 10 Šutim i usta ne otvaram, jer tako si ti učinio. 
\par 11 Bič svoj otkloni od mene, jer izdišem pod težinom ruke tvoje. 
\par 12 Ti kaznama popravljaš čovjeka i sve mu najdraže kao moljac rastačeš: tek dašak je svaki čovjek. 
\par 13 Čuj, o Jahve, molitvu moju, vapaje mi poslušaj, na suze se moje ne ogluši! Jer u tebe ja sam došljak, pridošlica kao svi oci moji. 
\par 14 Odvrati pogled od mene, da odahnem prije nego odem i više ne budem! 


\chapter{40}

\par 1 Zborovođi.  Psalam. Davidov. 
\par 2 Uzdah se u Jahvu uzdanjem silnim, i on se k meni prignu i usliša vapaj moj. 
\par 3 Izvuče me iz jame propasti, iz blata kalnoga; noge mi stavi na hridinu, korake moje ukrijepi. 
\par 4 U usta mi stavi pjesmu novu, slavopoj Bogu našemu. Vidjet će mnogi i strah će ih obuzeti: uzdanje će svoje staviti u Jahvu. 
\par 5 Blago čovjeku koji se u Jahvu uzda, koji ne ide za štovateljima lažnih bogova, za onima koji se predaju prijevari. 
\par 6 Čudesa mnoga tvoriš, o Jahve, Bože moj, i namisli čudesne - ravna ti nema! Kazivat' ih i objavljivati želim, al' odveć ih je da bi se nabrojit' mogli. 
\par 7 Nisu ti mile ni žrtve ni prinosi, nego si mi uši otvorio: paljenice ni okajnice ne tražiš. 
\par 8 Tada rekoh: "Evo dolazim! U svitku knjige piše za mene: 
\par 9 Milje mi je, Bože moj, vršit volju tvoju, Zakon tvoj duboko u srcu ja nosim." 
\par 10 Tvoju ću pravdu naviještat' u velikom zboru, i usta svojih zatvoriti neću, o Jahve, sve ti je znano. 
\par 11 Tvoju pravdu neću kriti u srcu, kazivat ću vjernost tvoju i tvoj spas. Tajit neću dobrote tvoje, ni tvoje vjernosti velikoj skupštini. 
\par 12 A ti, o Jahve, milosrđa mi svog ne krati, dobrota tvoja i vjernost neka me svagda čuvaju. 
\par 13 Jer me okružiše nesreće nebrojene, krivice me moje sustigoše da gledat' ne mogu: više ih je no vlasi na glavi, i srce mi je stoga klonulo. 
\par 14 Bilo ti milo, o Jahve, da me izbaviš; Gospodine, u pomoć mi pohitaj! 
\par 15 Neka se postide i smetu svi koji mi o glavi rade. Nek' uzmaknu i neka se posrame koji se nesreći mojoj raduju! 
\par 16 Neka se skamene u sramoti svojoj koji zlurado na me grohoću! 
\par 17 Neka kliču i nek' se vesele u tebi svi koji te traže! Neka govore svagda: "Velik je Jahve!" svi koji spasenje tvoje ljube. 
\par 18 Bijedan sam ja i nevoljan, al' Jahve se brine za me. Ti si pomoć moja i moj spasitelj; o Bože moj, ne kasni! 


\chapter{41}

\par 1 Zborovođi.  Psalam. Davidov. 
\par 2 Blago onome koji misli na uboga i slaba: u dan nevolje Jahve će ga spasiti! 
\par 3 Jahve će ga štititi i živa sačuvati, sreću mu dati na zemlji i neće ga predati na volju dušmanima. 
\par 4 Jahve će ga ukrijepiti na postelji boli, bolest mu okrenuti u snagu. 
\par 5 Zavapih: "Jahve, smiluj mi se, iscijeli mi dušu jer tebi sagriješih!" 
\par 6 Neprijatelji zlo govore o meni: "Kad će umrijeti i kad će mu nestati imena?" 
\par 7 I dođe li tko da me posjeti, himbeno govori, u srcu pakosti skuplja i vani opada. 
\par 8 Mrzitelji moji svi složno šapuću o meni; zlo mi dosuđuju: 
\par 9 "Pogubna se pošast na nj oborila." Ili: "Tko jednom leže, više ne ustaje." 
\par 10 Pa i prijatelj moj u koga se uzdah, koji blagovaše kruh moj, petu na me podiže. 
\par 11 A ti, Jahve, smiluj se meni i podigni me da im mogu uzvratiti. 
\par 12 Po tome ću znati da sam mio tebi: što se dušmanin moj neće veseliti nada mnom. 
\par 13 A mene ćeš zdrava uzdržati i pred svoje me lice staviti dovijeka. 
\par 14 Blagoslovljen Jahve, Bog Izraelov, od vijeka do vijeka! Tako neka bude! Amen! 


\chapter{42}

\par 1 Zborovođi.  Poučna pjesma. Sinova Korahovih. 
\par 2 Kao što košuta žudi za izvor-vodom, tako duša moja čezne, Bože, za tobom. 
\par 3 Žedna mi je duša Boga, Boga živoga: o, kada ću doći i lice Božje gledati? 
\par 4 Suze su kruh moj danju i noću, dok me svednevice pitaju: "Gdje ti je Bog tvoj?" 
\par 5 Duša moja gine kada se spomenem kako koračah u mnoštvu predvodeć' ih k Domu Božjem uz radosno klicanje i hvalopojke u povorci svečanoj. 
\par 6 Što si mi, dušo, klonula i što jecaš u meni? U Boga se uzdaj, jer opet ću ga slaviti, spasenje svoje, Boga svog! 
\par 7 Tuguje duša u meni, stoga se tebe spominjem iz zemlje Jordana i Hermona, s brda Misara. 
\par 8 Bezdan doziva bezdan bukom slapova tvojih: sve vode tvoje i vali preko mene prijeđoše. 
\par 9 Nek' mi danju Jahve naklonost udijeli, a noću pjesmom ću hvalit' Boga života svog. 
\par 10 Reći ću Bogu: "Hridino moja, zašto me zaboravljaš? Zašto obilazim žalostan, pritisnut dušmanima?" 
\par 11 Kosti mi se lome od poruge neprijatelja dok me svednevice pitaju: "Gdje ti je Bog tvoj?" 
\par 12 Što si mi, dušo, klonula i što jecaš u meni? U Boga se uzdaj, jer opet ću ga slaviti, spasenje svoje, Boga svog! 


\chapter{43}

\par 1 Dosudi mi pravo, Bože, i povedi parbu moju protiv čeljadi bezbožne, izbavi me od čovjeka zlobna i opaka! 
\par 2 Jer ti si, Bože, zaklon moj: zašto me odbacuješ? Zašto obilazim žalostan, pritisnut dušmanima? 
\par 3 Pošlji svjetlost svoju i vjernost: nek' me vode, nek' me dovedu na tvoju svetu goru, u šatore tvoje! 
\par 4 I pristupit ću Božjem žrtveniku, Bogu, radosti svojoj. Harfom ću slaviti tebe, Bože, o Bože moj! 
\par 5 Što si mi, dušo, klonula i što jecaš u meni? U Boga se uzdaj, jer opet ću ga slaviti, spasenje svoje, Boga svog! 


\chapter{44}

\par 1 Zborovođi.  Sinova Korahovih. Poučna pjesma. 
\par 2 Bože, ušima svojim slušasmo, očevi nam pripovijedahu naši, o djelu koje si izveo u danima njihovim - u danima davnim. 
\par 3 Rukom si svojom izagnao pogane, a njih posadio, iskorijenio narode, a njih raširio. 
\par 4 Mačem svojim oni zemlju ne zauzeše niti im mišica njihova donese pobjedu, već desnica tvoja i tvoja mišica i lice tvoje milosno jer si ih ljubio. 
\par 5 Ti, o moj Kralju i Bože moj, ti si dao pobjede Jakovu. 
\par 6 Po tebi dušmane svoje odbismo, u tvome imenu zgazismo one koji se na nas digoše. 
\par 7 U svoj se luk nisam pouzdavao, nit' me mač moj spasavao. 
\par 8 Nego ti, ti si nas spasio od dušmana, ti si postidio one koji nas mrze. 
\par 9 Dičili smo se Bogom u svako doba i tvoje ime slavili svagda. 
\par 10 A sad si nas odbacio i posramio nas i više ne izlaziš, Bože, sa četama našim. 
\par 11 Pustio si da pred dušmanima uzmaknemo, i opljačkaše nas mrzitelji naši. 
\par 12 Dao si nas k'o ovce na klanje i rasuo nas među neznabošce. 
\par 13 U bescjenje si puk svoj prodao i obogatio se nisi prodajom. 
\par 14 Učinio si nas ruglom susjedima našim, na podsmijeh i igračku onima oko nas. 
\par 15 Na porugu smo neznabošcima, narodi kimaju glavom nad nama. 
\par 16 Svagda mi je sramota moja pred očima i stid mi lice pokriva 
\par 17 zbog pogrdne graje podrugljivaca, zbog osvetljiva dušmanina. 
\par 18 Sve nas to snađe iako te nismo zaboravili niti povrijedili Saveza tvoga, 
\par 19 niti nam se srce odmetnulo od tebe, niti nam je noga s tvoje skrenula staze, 
\par 20 kad si nas smrvio u boravištu šakalskom i smrtnim nas zavio mrakom. 
\par 21 Da smo i zaboravili ime Boga našega, da smo ruke k tuđem bogu podigli: 
\par 22 zar Bog toga ne bi saznao? TÓa on poznaje tajne srdaca! 
\par 23 Ali zbog tebe ubijaju nas dan za danom, i mi smo im k'o ovce za klanje. 
\par 24 Preni se! Što spavaš, Gospode? Probudi se! Ne odbacuj nas dovijeka! 
\par 25 Zašto lice svoje sakrivaš, zaboravljaš bijedu i nevolju našu? 
\par 26 Jer duša nam se u prah raspala, trbuh nam se uza zemlju prilijepio. 
\par 27 Ustani, u pomoć nam priteci, izbavi nas radi ljubavi svoje! 


\chapter{45}

\par 1 Zborovođi. Po napjevu "Ljiljani". Sinova Korahovih. Poučna pjesma. Svadbena pjesma. 
\par 2 Iz srca mi naviru riječi divne: pjesmu svoju ja kralju pjevam, jezik mi je k'o pisaljka hitra pisara. 
\par 3 Lijep si, najljepši od ljudskih sinova, po usnama ti se milina prosula, stoga te Bog blagoslovio dovijeka. 
\par 4 Pripaši mač uz bedra, junače, ogrni se sjajem i veličanstvom! 
\par 5 Zajaši i kreni za istinu, za vjernost i pravdu, zapni luk i desnicu svoju proslavi! 
\par 6 Oštre su strelice tvoje, narodi padaju pred tobom i kraljeve dušmane ostavlja hrabrost. 
\par 7 Prijestolje je tvoje, Bože, u vijeke vjekova, i pravedno žezlo - žezlo je tvog kraljevstva! 
\par 8 Ti ljubiš pravednost, a mrziš bezakonje, stoga Jahve, Bog tvoj, tebe pomaza uljem radosti kao nikog od tvojih drugova. 
\par 9 Smirnom, alojem i kasijom mirišu ti haljine, iz dvorova bjelokosnih harfe te vesele. 
\par 10 Kraljevske ti kćeri idu u susret, zdesna ti je kraljica u zlatu ofirskom. 
\par 11 "Slušaj, kćeri, pogledaj, prisluhni: zaboravi svoj narod i dom oca svog! 
\par 12 Zaželi li kralj ljepotu tvoju, smjerno se pokloni njemu jer je on gospodar tvoj. 
\par 13 Narod tirski dolazi s darovima, naklonost tvoju traže prvaci naroda." 
\par 14 Sva lijepa korača kći kraljeva u haljinama zlatom vezenim. 
\par 15 U haljini od veza šarena kralju je dovode, pratnja su joj djevice, druge njezine. 
\par 16 S veseljem ih vode i s klicanjem u kraljeve dvore ulaze. 
\par 17 Oce tvoje naslijedit će tvoji sinovi, postavit ćeš ih knezovima na svoj zemlji. 
\par 18 Iz koljena u koljeno naviještat će ime tvoje, hvalit će te narodi u vijeke vjekova. 


\chapter{46}

\par 1 Zborovođi. Sinova Korahovih. Po napjevu "Djevice". Pjesma.
\par 2 Bog nam je zaklon i utvrda, pomoćnik spreman u nevolji. 
\par 3 Stoga, ne bojmo se kad se ljulja zemlja, kad se bregovi ruše u more. 
\par 4 Nek' buče i bjesne valovi morski, nek' bregovi dršću od žestine njihove: s nama je Jahve nad Vojskama, naša je utvrda Bog Jakovljev! 
\par 5 Rijeka i rukavci njezini vesele Grad Božji, presveti šator Višnjega. 
\par 6 Bog je sred njega, poljuljat se neće, od rane zore Bog mu pomaže. 
\par 7 Ma bješnjeli puci, rušila se carstva, kad glas njegov zagrmi, zemlja se rastopi: 
\par 8 s nama je Jahve nad Vojskama, naša je utvrda Bog Jakovljev! 
\par 9 Dođite, gledajte djela Jahvina, strahote koje on na zemlji učini. 
\par 10 Do nakraj zemlje on ratove prekida, lukove krši i lomi koplja, štitove ognjem sažiže. 
\par 11 Prestanite i znajte da sam ja Bog, uzvišen nad pucima, nad svom zemljom uzvišen! 
\par 12 S nama je Jahve nad Vojskama, naša je utvrda Bog Jakovljev! 


\chapter{47}

\par 1 Zborovođi.  Sinova Korahovih. Psalam. 
\par 2 Narodi svi, plješćite rukama, kličite Bogu glasom radosnim. 
\par 3 Jer Jahve je to - svevišnji, strašan, kralj velik nad zemljom svom. 
\par 4 Narode je nama podložio, pogane stavio pod noge naše, 
\par 5 baštinu nam odabrao - ponos Jakova, svoga ljubimca. 
\par 6 Uzlazi Bog uz klicanje, Jahve uza zvuke trublje. 
\par 7 Pjevajte Bogu, pjevajte, pjevajte kralju našemu, pjevajte! 
\par 8 Jer on je kralj nad zemljom svom, pjevajte Bogu, pjevači vrsni! 
\par 9 Bog kraljuje nad narodima, stoluje Bog na svetom prijestolju. 
\par 10 Prvaci se pribiru poganski k narodu Boga Abrahamova. Božji su svi vlastodršci zemlje, nad svima on je uzvišen. 


\chapter{48}

\par 1 Pjesma. Psalam. Sinova Korahovih. 
\par 2 Velik je Jahve, hvale predostojan u gradu Boga našega. 
\par 3 Sveto brdo njegovo, brijeg veličanstven, radost je zemlji svoj. Gora Sion, na krajnjem sjeveru, grad je Kralja velikog. 
\par 4 Bog u kulama njegovim jakom se pokaza utvrdom. 
\par 5 Jer gle, složiše se kraljevi, navališe zajedno. 
\par 6 Čim vidješe, zapanjiše se i zbunjeni u bijeg nagnuše. 
\par 7 Ondje ih trepet obuze kao muka porodilje, 
\par 8 kao kad vjetar istočni razbija brodove taršiške. 
\par 9 Što smo čuli, sada vidimo: grad Jahve nad Vojskama, grad Boga našega - Bog ga utvrdi dovijeka. 
\par 10 Spominjemo se, Bože, tvoje dobrote usred Hrama tvojega. 
\par 11 Kao ime tvoje, Bože, tako i slava tvoja do nakraj zemlje doseže. Puna je pravde desnica tvoja; neka se raduje brdo sionsko! 
\par 12 Neka kliču gradovi Judini zbog tvojih sudova! 
\par 13 Obiđite Sion i prođite njime, prebrojite kule njegove! 
\par 14 Pogledajte dobro bedeme njegove, promotrite mu potanko dvorove: da biste kazivali budućem koljenu: 
\par 15 "Takav je Bog, Bog naš zasvagda i dovijeka! On neka nas vodi!" 


\chapter{49}

\par 1 Zborovođi.  Sinova Korahovih. Psalam. 
\par 2 Poslušajte ovo, svi narodi, čujte, svi stanovnici zemlje, 
\par 3 vi, djeco puka, i vi, odličnici, bogati i siromašni zajedno! 
\par 4 Moja će usta zboriti mudrost, i moje srce misli razumne. 
\par 5 K poučnoj izreci priklonit ću uho, uz harfu ću izložit' svoju zagonetku. 
\par 6 Što da se bojim u danima nesreće kad me opkoli zloba izdajica 
\par 7 koji se u blago svoje uzdaju i silnim se hvale bogatstvom? 
\par 8 TÓa nitko sebe ne može otkupit' ni za se dati Bogu otkupninu: 
\par 9 životu je cijena previsoka, i nikada je neće platiti 
\par 10 tko želi živjeti dovijeka i ne vidjeti jamu grobnu. 
\par 11 Jer, i mudri umiru, pogiba i luđak i bezumnik: bogatstvo svoje ostavlja drugima. 
\par 12 Grobovi im kuće zasvagda, stanovi njihovi od koljena do koljena, sve ako se zemlje nazivale imenima njihovim. 
\par 13 Čovjek koji nerazumno živi sličan je stoci koja ugiba. 
\par 14 Takav je put onih koji se ludo uzdaju, to je konac onih koji uživaju u sreći: 
\par 15 Poput stada redaju se u Podzemlju, smrt im je pastir, a dobri njima vladaju. Njihova će lika brzo nestati, Podzemlje će im biti postojbina. 
\par 16 A moju će dušu Bog ugrabiti Podzemlju iz pandža i milostivo me primiti. 
\par 17 Ne boj se ako se tko obogati i ako se poveća blago doma njegova: 
\par 18 kad umre, ništa neće ponijeti sa sobom, i blago njegovo neće s njime sići. 
\par 19 Ako se u životu držao sretnim - "Govorit će se da ti je dobro bilo!" - 
\par 20 i on će doći u skup otaca svojih, gdje svjetlosti više vidjeti neće. 
\par 21 Čovjek koji nerazumno živi sličan je stoci koja ugiba. 


\chapter{50}

\par 1 Psalam.  Asafov.   Bog nad bogovima, Jahve, govori i zove zemlju od izlaza sunčeva do zalaza. 
\par 2 Sa Siona predivnog Bog zablista: 
\par 3 Bog naš dolazi i ne šuti. Pred njim ide oganj što proždire, oko njega silna bjesni oluja. 
\par 4 On zove nebesa odozgo i zemlju da sudi narodu svojemu: 
\par 5 "Saberite mi sve pobožnike koji žrtvom Savez sa mnom sklopiše!" 
\par 6 Nebesa objavljuju pravednost njegovu: on je Bog sudac! 
\par 7 "Slušaj, narode moj, ja ću govoriti, o Izraele, svjedočit ću protiv tebe: ja, Bog - Bog tvoj! 
\par 8 Ne korim te zbog žrtava tvojih - paljenice su tvoje svagda preda mnom. 
\par 9 Neću od doma tvog' uzet junca, ni jaraca iz tvojih torova: 
\par 10 tÓa moje su sve životinje šumske, tisuće zvjeradi u gorama mojim. 
\par 11 Znam sve ptice nebeske, moje je sve što se miče u poljima. 
\par 12 Kad bih ogladnio, ne bih ti rekao, jer moja je zemlja i sve što je ispunja. 
\par 13 Zar da ja jedem meso bikova ili da pijem krv jaraca? 
\par 14 Prinesi Bogu žrtvu zahvalnu, ispuni Višnjemu zavjete svoje! 
\par 15 I zazovi me u dan tjeskobe: oslobodit ću te, a ti ćeš me slaviti." 
\par 16 A grešniku Bog progovara: "Što tumačiš naredbe moje, što mećeš u usta Savez moj? 
\par 17 Ti, komu stega ne prija, te riječi moje iza leđa bacaš? 
\par 18 Kad tata vidiš, s njime se bratimiš i družiš se s preljubnicima. 
\par 19 Svoja si usta predao pakosti, a jezik ti plete prijevare. 
\par 20 U društvu na brata govoriš i kaljaš sina matere svoje. 
\par 21 Sve si to činio, a ja da šutim? Zar misliš da sam ja tebi sličan? Pokarat ću te i stavit ću ti sve to pred oči." 
\par 22 Shvatite ovo svi vi koji Boga zaboraviste, da vas ne pograbim i nitko vas spasiti neće. 
\par 23 Pravo me štuje onaj koji prinosi žrtvu zahvalnu: i onomu koji hodi stazama pravim - njemu ću pokazati spasenje svoje. 


\chapter{51}

\par 1 Zborovođi. Psalam. Davidov. Kad je k Davidu došao prorok Natan poslije njegova grijeha 
\par 2 Smiluj mi se, Bože, po milosrđu svome, po velikom smilovanju izbriši moje bezakonje! 
\par 3 Operi me svega od moje krivice, od grijeha me mojeg očisti! 
\par 4 Bezakonje svoje priznajem, grijeh je moj svagda preda mnom. 
\par 5 Tebi, samom tebi ja sam zgriješio i učinio što je zlo pred tobom: pravedan ćeš biti kad progovoriš, bez prijekora kada presudiš. 
\par 6 Evo, grešan sam već rođen, u grijehu me zače majka moja. 
\par 7 Evo, ti ljubiš srce iskreno, u dubini duše učiš me mudrosti. 
\par 8 Poškropi me izopom da se očistim, operi me, i bit ću bjelji od snijega! 
\par 9 Objavi mi radost i veselje, nek' se obraduju kosti satrvene! 
\par 10 Odvrati lice od grijeha mojih, izbriši svu moju krivicu! 
\par 11 Čisto srce stvori mi, Bože, i duh postojan obnovi u meni! 
\par 12 Ne odbaci me od lica svojega i svoga svetog duha ne uzmi od mene! 
\par 13 Vrati mi radost svoga spasenja i učvrsti me duhom spremnim! 
\par 14 Učit ću bezakonike tvojim stazama, i grešnici tebi će se obraćati. 
\par 15 Oslobodi me od krvi prolivene, Bože, Bože spasitelju moj! Nek' mi jezik kliče pravednosti tvojoj! 
\par 16 Otvori, Gospodine, usne moje, i usta će moja naviještati hvalu tvoju. 
\par 17 Žrtve ti se ne mile, kad bih dao paljenicu, ti je ne bi primio. 
\par 18 Žrtva Bogu duh je raskajan, srce raskajano, ponizno, Bože, nećeš prezreti. 
\par 19 U svojoj dobroti milostiv budi Sionu i opet sagradi jeruzalemske zidine! 
\par 20 Tada će ti biti mile žrtve pravedne i tad će se prinosit' teoci na žrtveniku tvojemu. 


\chapter{52}

\par 1 Zborovođi.  Poučna pjesma. Davidova. Kad je Edomac Doeg Šaulu javio: "David je ušao u kuću Abimelekovu. 
\par 2 Što se to hvališ pakošću, silniče nesmiljeni? 
\par 3 Neprestano snuješ o propasti, jezik ti je britva nabrušena, spletkaru! 
\par 4 Zlo voliš više nego dobro, i laž više nego pravednost! 
\par 5 Mili su ti pogubni govori, lažljivi jeziče! 
\par 6 Bog će te zato satrti, zauvijek te ukloniti; iščupat će te iz tvog šatora, iskorijeniti iz zemlje živih. 
\par 7 Pravednici će gledati s užasom i njemu se smijati: 
\par 8 "Gle čovjeka koji ne uze Boga za svoju zaštitu, već se uzdao u veliko bogatstvo i osilio u svojim zločinima!" 
\par 9 A ja, k'o zelena maslina u Domu Božjem, uzdam se u Božju dobrotu dovijeka. 
\par 10 Hvalit ću te svagda što si to učinio i slavit ću tvoje ime, jer je dobrostivo, pred licem tvojih pobožnika. 


\chapter{53}

\par 1 Zborovođi. Prema napjevu "Bolest". Poučna pjesma. Davidova. 
\par 2 Bezumnik reče u srcu: "Nema Boga!" Pokvareni rade gadosti; nitko da čini dobro. 
\par 3 Bog s nebesa gleda na sinove ljudske da vidi ima li tko razuman Boga da traži. 
\par 4 No svi skrenuše zajedno, svi se pokvariše: nitko da čini dobro - nikoga nema. 
\par 5 Neće li se urazumiti svi što čine bezakonje, koji proždiru narod moj kao da jedu kruh? Boga oni ne zazivlju: 
\par 6 od straha će drhtat' gdje straha i nema jer Bog će rasuti kosti onih koji tebe opsjedaju, bit će posramljeni jer će ih Bog odbaciti. 
\par 7 O, neka dođe sa Siona spas Izraelu! Kad Bog promijeni udes naroda svoga, klicat će Jakov, radovat' se Izrael. 


\chapter{54}

\par 1 Zborovođi. Uza žičana glazbala. Poučna pjesma. Davidova. Kad su Zifijci došli k Šaulu govoreći: "David se kod nas 
\par 2 Spasi me, Bože, svojim imenom i jakošću svojom izbori mi pravdu! 
\par 3 Poslušaj, Bože, moju molitvu i usliši riječi usta mojih! 
\par 4 Oholice ustadoše na me i moj život traže silnici: na Boga se ne osvrću. 
\par 5 Evo, Bog mi pomaže, Gospodin krijepi život moj. 
\par 6 Okreni nesreću na dušmane moje, zatri ih u vjernosti svojoj. 
\par 7 Od srca rado ću ti žrtvovati, slavit ću ti ime, Jahve, jer je dobrostivo, 
\par 8 jer ti me izbavi iz svake nevolje, i oko moje vidje postiđene moje dušmane. 


\chapter{55}

\par 1 Zborovođi. Uza žičana glazbala. Poučna pjesma. Davidova. 
\par 2 Počuj mi, Bože, molitvu, ne krij se molbi mojoj: 
\par 3 obazri se na me i usliši me! Mučim se u svojoj tjeskobi, 
\par 4 zbuni me vika dušmanska i tlačenje grešničko. Navališe na me nesrećom, bijesno me progone. 
\par 5 Srce mi je ustreptalo i strah me samrtni spopade. 
\par 6 Užas me i trepet hvata, groza me obuze. 
\par 7 Zavapih: "O, da su mi krila golubinja, odletio bih da otpočinem! 
\par 8 Daleko, daleko bih letio, u pustinji se nastanio; 
\par 9 brzo bih si potražio sklonište od bijesne oluje i vihora." 
\par 10 Smeti ih, Gospode, podvoji im jezike, jer nasilje i svađu vidim u gradu; 
\par 11 danju i noću zidinama kruže; bezakonja su i nevolje u njemu. 
\par 12 Usred njega zasjede, s ulica mu nepravda i podlost ne odlaze. 
\par 13 Da me pogrdio dušmanin, bio bih podnio; da se digao na me koji me mrzi, pred njim bih se sakrio. 
\par 14 Ali ti, ti si to bio, meni jednak, prijatelj moj, moj pouzdanik 
\par 15 s kojim sam slatko drugovao i složno hodismo u Domu Božjemu. 
\par 16 Smrt neka ih zaskoči, živi nek' siđu u Podzemlje jer im je pakost u stanu i srcu. 
\par 17 A ja ću Boga prizvati, i Jahve će me spasiti. 
\par 18 Večerom, jutrom i o podne tužan ću jecati, i on će čuti vapaj moj. 
\par 19 Dat će mi mira od onih koji me progone: jer mnogi su protiv mene. 
\par 20 Bog će čuti i njih poniziti, Onaj koji kraljuje odvijeka, jer se ne popravljaju, Boga se ne boje. 
\par 21 Podižu ruke na prijatelje, savez svoj oskvrnjuju. 
\par 22 Usta su im glađa od maslaca, a srce ratoborno; riječi blaže od ulja, a oni - isukani mačevi. 
\par 23 Povjeri Jahvi svu svoju brigu, i on će te pokrijepiti: neće dati da ikada posrne pravednik. 
\par 24 A njih ti, o Bože, strmoglavi u jamu grobnu! Krvoloci i varalice ni polovicu dana neće doživjeti! A ja se u tebe uzdam! 


\chapter{56}

\par 1 Zborovođi. Prema napjevu "Golubica nijema u daljini". Davidov. Miktam. Kad su ga u Gatu uhitili Filistejci. 
\par 2 Smiluj mi se, moj Bože, jer me dušmanin hoće zgaziti, napadač me moj neprestano tlači. 
\par 3 Dušmani moji nasrću na me povazdan, mnogo ih je koji se na me obaraju. Svevišnji, 
\par 4 kad me strah spopadne, u te ću se uzdati. 
\par 5 Božje obećanje slavim, u Boga ja se uzdam i neću se bojati: što mi može učiniti smrtnik? 
\par 6 Od jutra do večeri obružuju me, svi naumi njihovi meni su na zlo. 
\par 7 Sastaju se i vrebaju, paze mi na korake, o glavi mi rade. 
\par 8 Plati im prema bezakonju, u gnjevu, o Bože, obori pogane! 
\par 9 Ti izbroji dane mog progonstva, sabrao si suze moje u mijehu svom. Nije li sve zapisano u knjizi tvojoj? 
\par 10 Moji će dušmani uzmaknuti čim te zazovem. Ovo sigurno znam: Bog je za mene! 
\par 11 Božje obećanje slavim, 
\par 12 u Jahvu se uzdam i neću se bojati: što mi može učiniti čovjek? 
\par 13 Vežu me zavjeti koje učinih tebi, o Bože: prinijet ću ti žrtve zahvalne 
\par 14 jer si mi dušu od smrti spasio. Ti si očuvao noge moje od pada, da pred Bogom hodim u svjetlosti živih. 


\chapter{57}

\par 1 Zborovođi. Po napjevu "Ne pogubi!" Davidov. Miktam. Kad je ispred Šaula pobjegao u pećinu. 
\par 2 Smiluj mi se, Bože, o smiluj se meni jer mi se duša utječe tebi! U sjenu tvojih krila zaklanjam se dok pogibao ne mine. 
\par 3 Vapijem Bogu višnjemu, Bogu koji mi čini dobro. 
\par 4 Nek' pošalje s nebesa i spasi me, nek' postidi one što me progone: neka Bog pošalje dobrotu svoju i vjernost! 
\par 5 Ležim usred lavova koji proždiru ljudske sinove. Zubi su im koplja i strijele, a jezik im mač je naoštren. 
\par 6 Uzvisi se, Bože, nad nebesa, slava tvoja nek' je nad svom zemljom! 
\par 7 Mrežu namjestiše stopama mojim, stisnuše dušu moju; iskopaše preda mnom jamu: sami nek' u nju padnu! 
\par 8 Postojano je srce moje, Bože, postojano je srce moje; pjevat ću i svirati. 
\par 9 Probudi se, dušo moja! Probudi se, harfo i citaro! Probudit ću zoru jutarnju. 
\par 10 Hvalit ću te, Gospode, među narodima, među pucima pjevat ću tebi: 
\par 11 jer do neba je dobrota tvoja, do oblaka vjernost tvoja. 
\par 12 Uzvisi se, Bože, nad nebesa, slava tvoja nek' je nad svom zemljom! 


\chapter{58}

\par 1 Zborovođi. Po napjevu "Ne pogubi!" Davidov. Miktam. 
\par 2 Zar doista krojite pravdu, vi moćni, zar sudite pravo, sinovi ljudski? 
\par 3 Ne, već bezakonje smišljeno činite, po zemlji vam ruke dijele nepravde. 
\par 4 Na krivu su putu bezbošci od krila majčina, na krivu su putu lašci od utrobe. 
\par 5 U njima je otrov kao u zmije, kao u ljutice što uši začepljuje 
\par 6 da glas čarobnjakov ne čuje ni glas bajača vješta bajanju. 
\par 7 O Bože, polomi im zube u ustima; razbij, o Jahve, čeljusti lavićima! 
\par 8 K'o vode što hitro otječu neka se razliju, k'o zgažena trava neka se osuše. 
\par 9 Nek' budu k'o puž koji se pužuć' rastoči, k'o pometnut plot nek' sunca ne vide. 
\par 10 Prije nego vam kotlovi trnje osjete, dok je zeleno, neka ga vihor odnese. 
\par 11 Radostan će biti pravednik kad ugleda odmazdu, noge će prati u krvi zlotvora. 
\par 12 I reći će ljudi: "Pravednik plod svoj ima! Još ima Boga da sudi na zemlji!" 


\chapter{59}

\par 1 Zborovođi. Po napjevu "Ne pogubi!" Davidov. Miktam. Kad je Šaul opkolio kuću da ubije Davida. 
\par 2 Izbavi me od dušmana, Bože moj, zaštiti me od mojih protivnika! 
\par 3 Izbavi me od bezakonika, od krvoloka spasi me! 
\par 4 Jer evo: dušu moju vrebaju, na me ustadoše silnici. Nema na meni krivnje, o Jahve, ni grijeha: 
\par 5 bez moje krivnje na me nasrću. Probudi se! Dođi mi u pomoć i pogledaj, 
\par 6 Jahve, Bože nad Vojskama, Bože Izraelov! Preni se, kazni sve pogane, podlacima nemoj se smilovati! 
\par 7 Uvečer se vraćaju, reže poput pasa i trče po gradu. 
\par 8 Gle, kako bljuju ustima; kletve su im na usnama i govore: "Tko nas čuje?" 
\par 9 No, ti im se smiješ, o Jahve, i rugaš se poganima svima. 
\par 10 Jakosti moja, gledat ću na te, jer ti si, Bože, zaštita moja, Bog moj, milosrđe moje. 
\par 11 Bog neka mi pohiti u susret, nek' me razveseli nad dušmanima mojim! 
\par 12 Pobij ih, Bože, da mi narod ne zavode, zbuni i obori ih jakošću svojom, štite naš, Gospodine. 
\par 13 Grijeh je svaka riječ usta njihovih: nek se uhvate u svoju oholost, u kletve i laži što ih govore! 
\par 14 Istrijebi ih u gnjevu, istrijebi da nestanu, nek' se zna da Bog vlada u Jakovu i do nakraj zemlje! 
\par 15 Uvečer se vraćaju, reže poput pasa i trče po gradu. 
\par 16 Nek' lutaju okolo tražeći hranu; i kad se nasite, neka zavijaju. 
\par 17 A ja ću opjevati silu tvoju i klicat ću jutrom milosrđu tvome, jer mi ti postade utočište i sklonište u dan nevolje. 
\par 18 Jakosti moja, tebi ću pjevati, jer ti si, Bože, zaštita moja, Bog moj, milosrđe moje. 


\chapter{60}

\par 1 Zborovođi.  Po napjevu "Ljiljan svjedočanstva". Miktam. Davidov. Kad je David izišao protiv Aram Naharajima i protiv Aram  Sobe i kad je Joab na povratku potukao dvanaest tisuća Edomaca
\par 2 Bože, ti nas ÓodbÄaci i bojne nam redove prÓobi, razjari se, a sad nas opet vrati! 
\par 3 Potrese zemlju, rasječe je, zatvori joj usjeline jer se poljuljala. 
\par 4 Zlu si kob na svoj narod navalio, napio nas vinom omamnim. 
\par 5 Al' si i stijeg dao vjernicima svojim da umaknu luku dušmanskom. 
\par 6 Da ti se ljubimci izbave, desnicom pomozi, usliši nas! 
\par 7 Bog reče u svom Svetištu: "Šekem ću razdijelit' kličući, dolinu Sukot izmjeriti. 
\par 8 Moj je Gilead, moj Manaše, Efrajim mi kaciga, Judeja žezlo moje! 
\par 9 Moab je sud iz kojeg se umivam, na Edom ću baciti obuću, nad Filistejcem slavit' pobjedu!" 
\par 10 Tko će me dovesti do utvrđena grada, tko će me dovesti do Edoma? 
\par 11 Zar nećeš ti, o Bože, što nas odbaci? Zar više nećeš, Bože, s četama našim? 
\par 12 Pomozi nam protiv dušmana, jer ljudska je pomoć ništavna! 
\par 13 S pomoću Božjom hrabro ćemo se boriti, a on će zgaziti naše dušmane. 


\chapter{61}

\par 1 Zborovođi. Uza žičana glazbala. Davidov. 
\par 2 O Bože, vapaj mi poslušaj, budi pomnjiv na molitvu moju! 
\par 3 S kraja zemlje vapijem k tebi jer mi srce klonu. Dignut ćeš me na liticu i pokoj mi dati, 
\par 4 jer ti si moje sklonište, utvrda čvrsta protiv dušmana. 
\par 5 O, da mi je stanovati uvijek u tvom šatoru, da se sklanjat' mogu pod okrilje tvoje! 
\par 6 Jer ti, Bože, usliši molbe moje, dade mi baštinu onih što ime ti štuju. 
\par 7 Kraljevim danima pridometni danÄa, kroz koljena mnoga nek' mu ljeta traju, 
\par 8 nek' pred Bogom uvijek vlada; dobrotu i vjernost pošalji da ga čuvaju! 
\par 9 Ovako ću pjevat svagda tvom imenu, dan za danom vršit' zavjete svoje. 


\chapter{62}

\par 1 Zborovođi. Po Jedutunu. Psalam. Davidov. 
\par 2 Samo je u Bogu mir, dušo moja, samo je u njemu spasenje. 
\par 3 Samo on je moja hrid i spasenje, utvrda moja: neću se pokolebati. 
\par 4 Dokle ćete na bijednika nasrtati, obarat' ga svi zajedno, k'o zid ruševan il' ogradu nagnutu? 
\par 5 Urotiše se da me s visa mog obore, u laži uživaju; ustima blagoslivlju, a u srcu proklinju. 
\par 6 Samo je u Bogu mir, dušo moja, samo je u njemu nada moja. 
\par 7 Samo on je moja hrid i spasenje, utvrda moja: neću se pokolebati. 
\par 8 U Boga je spasenje moje i slava; Bog mi je hridina silna, utočište. 
\par 9 U nj se, narode, uzdaj u svako doba; pred njim srca izlijevajte: Bog je naše utočište! 
\par 10 Sinovi su ljudski samo dašak, laž su djeca čovječja: svi da stanu na tezulju, od daha bi lakši bili. 
\par 11 U grabež se ne uzdajte nit' se otetim tašto hvalite; umnoži l' se blago, nek' vam srce za nj ne prione. 
\par 12 Bog rekao jedno, a ja dvoje čuo: 
\par 13 "U Boga je snaga! U tebe je, Gospode, dobrota! Ti uzvraćaš svakom po djelima." 


\chapter{63}

\par 1 Psalam. Davidov. Dok David bijaše u Judejskoj pustinji. 
\par 2 O Bože, ti si Bog moj: gorljivo tebe tražim; tebe žeđa duša moja, tebe želi tijelo moje, kao zemlja suha, žedna, bezvodna. 
\par 3 U Svetištu sam tebe motrio gledajuć' ti moć i slavu. 
\par 4 Ljubav je tvoja bolja od života, moje će te usne slavit'. 
\par 5 Tako ću te slavit' za života, u tvoje ću ime ruke dizati. 
\par 6 Duša će mi biti kao sala i mrsa sita, hvalit ću te kliktavim ustima. 
\par 7 Na postelji se tebe spominjem, u bdjenjima noćnim mislim na tebe. 
\par 8 Ti postade meni pomoć, kličem u sjeni krila tvojih. 
\par 9 Duša se moja k tebi privija, desnica me tvoja drži. 
\par 10 Oni što dušu u propast guraju neka siđu u dubinu zemlje, 
\par 11 nek' vlasti mača predani budu, nek' postanu plijen šakalima. 
\par 12 A kralj će se radovat' u Bogu, slavit će se tko se kune njime, jer će lašcima biti začepljena usta. 


\chapter{64}

\par 1 Zborovođi.  Psalam. Davidov. 
\par 2 Poslušaj, Bože, moje žalbe glas; od strašna dušmanina život mi čuvaj! 
\par 3 Štiti me od mnoštva opakih, sakrij od bjesnila zlotvora 
\par 4 koji bruse jezike k'o mačeve, otrovne riječi izbacuju kao strijele, 
\par 5 da iz potaje rane nedužna, da ga rane iznenada ne bojeć' se ničega. 
\par 6 Spremni su na djelo pakosno, snuju kako će kradom zamke staviti i govore: "Tko će nas vidjeti?" 
\par 7 Snuju zlodjela, smišljene osnove kriju: pamet i srce čovječje bezdan su duboki. 
\par 8 No Bog ih ranjava strijelom, odjednom ih rane prekriju. 
\par 9 Vlastiti jezik propast im donosi, kimaju glavom oni što ih vide: 
\par 10 svi se boje, Božje djelo slave i misle o onom što on učini. 
\par 11 Pravednik se raduje u Jahvi, njemu se utječe, i kliču svim srcem čestiti. 


\chapter{65}

\par 1 Zborovođi.  Psalam. Davidov. Pjesma. 
\par 2 Bože, tebi dolikuje hvalospjev sa Sionu, tebi se ispunja zavjet - 
\par 3 ti molitve uslišuješ. Svaka pÓut dolazi k tebi 
\par 4 pod teretom grijeha. Naši nas prijestupi taru, ti ih pomiruješ. 
\par 5 Blažen kog izabra i k sebi uze: on boravi u dvorima tvojim. Daj da se nasitimo dobrima Doma tvoga i svetošću tvoga Hrama. 
\par 6 Čudesno nas uslišuješ u pravednosti svojoj, o Bože, spasenje naše, nado svih krajeva svijeta i mora dalekih. 
\par 7 Učvršćuješ bregove jakošću svojom silom opasÄan. 
\par 8 Krotiš huku mora, huku valova i buku naroda. 
\par 9 Oni što žive nakraj svijeta boje se znamenja tvojih; dveri jutra i večeri radošću napunjaš. 
\par 10 Ti pÓohodÄi zemlju i ti je nÓatopÄi, ÓobogatÄi nju veoma. Božja se rijeka vodom napuni, ti pripravi ljudima žito. Ovako pripremi zemlju: 
\par 11 brazde joj natopi, grude joj poravna; kišom je omekša, usjeve joj blagoslovi. 
\par 12 Ti okruni godinu dobrotom svojom, plodnost niče za stopama tvojim. 
\par 13 Pustinjski pašnjaci kaplju od obilja, brežuljci se pašu radošću. 
\par 14 Njive se kite stadima, doline se pokrivaju žitom: svagdje klicanje, pjesma. 


\chapter{66}

\par 1 Zborovođi.  Pjesma. Psalam. Kliči Bogu, zemljo sva, opjevaj slavu imena njegova, podaj mu hvalu dostojnu. 
\par 2 Kliči Bogu, zemljo sva, opjevaj slavu imena njegova, podaj mu hvalu dostojnu. 
\par 3 Recite Bogu: "Kako su potresna djela tvoja! Zbog velike sile tvoje dušmani ti laskaju. 
\par 4 Sva zemlja nek' ti se klanja i nek' ti pjeva, neka pjeva tvom imenu!" 
\par 5 Dođite i gledajte djela Božja: čuda učini među sinovima ljudskim. 
\par 6 On pretvori more u zemlju suhu te rijeku pregaziše. Stog' se njemu radujmo! 
\par 7 Dovijeka vlada jakošću svojom, oči mu paze na narode da se ne izdignu ljudi buntovni. 
\par 8 Blagoslivljajte, narodi, Boga našega, razglašujte hvalu njegovu! 
\par 9 Našoj je duši darovao život i ne dade da nam posrne noga. 
\par 10 Iskušavao si nas teško, Bože, iskušavao ognjem kao srebro. 
\par 11 Pustio si da u zamku padnemo, stisnuo lancima bokove naše. 
\par 12 Pustio si da nam zajašu za vrat: prošli smo kroz oganj i vodu, onda si pustio da odahnemo. 
\par 13 S paljenicama ću u Dom tvoj ući, zavjete ispuniti pred tobom 
\par 14 što ih obećaše usne moje, što ih usta moja u tjeskobi obrekoše. 
\par 15 Prinijet ću ti paljenice s kadom ovnova, žrtvovati volove i jarad. 
\par 16 Dođite, počujte, koji se Boga bojite, pripovjedit ću što učini duši mojoj! 
\par 17 Na svoja sam usta njega zvao, jezikom ga hvalio. 
\par 18 Da sam u srcu na zlo mislio, ne bi uslišio Gospod. 
\par 19 No Bog me uslišio: obazro se na glas molitve moje. 
\par 20 Blagoslovljen Bog koji mi molitvu ne odbi, naklonosti ne odvrati od mene! 


\chapter{67}

\par 1 Zborovođi. Uza žičana glazbala. Psalam. Pjesma. 
\par 2 Smilovao nam se Bog i blagoslovio nas, obasjao nas licem svojim, 
\par 3 da bi sva zemlja upoznala putove tvoje, svi puci tvoje spasenje! 
\par 4 Neka te slave narodi, Bože, svi narodi neka te slave! 
\par 5 Nek' se vesele i kliču narodi, jer sudiš pucima pravedno i narode vodiš na zemlji. 
\par 6 Neka te slave narodi, Bože, svi narodi neka te slave! 
\par 7 Zemlja plodom urodila! Bog nas blagoslovio, Bog naš! 
\par 8 Bog nas blagoslovio! Neka ga štuju svi krajevi svjetski! 


\chapter{68}

\par 1 Zborovođi.  Davidov. Psalam. Pjesma. 
\par 2 Bog nek' ustane! Razbježali se dušmani njegovi! Svi mrzitelji njegovi pobjegli pred njim! 
\par 3 Kao što dim iščezava, i njih neka nestane! Kako se vosak topi na ognju, nek' nestane grešnika pred licem Božjim! 
\par 4 Pravedni neka se raduju, neka klikću pred Bogom, neka kliču od radosti. 
\par 5 Pjevajte Bogu, slavite mu ime! Poravnajte put onome koji ide pustinjom - kojemu je ime Jahve - i kličite pred njim! 
\par 6 Otac sirota, branitelj udovica, Bog je u svom svetom šatoru. 
\par 7 Napuštene okućit će Jahve, sužnjima pružit' sretnu slobodu: buntovnici samo ostaše u sažganoj pustinji. 
\par 8 Kad si stupao, Bože, pred narodom svojim, dok si prolazio pustinjom, 
\par 9 tresla se zemlja, nebo se rosilo pred Bogom, Sinaj drhtao pred Bogom, Bogom Izraela. 
\par 10 Blagoslovljen dažd pustio si, Bože, na baštinu svoju, okrijepio je umornu. 
\par 11 Stado se tvoje nastani u njoj, u dobroti, Bože, ti je spremi siromahu. 
\par 12 Jahve riječ zadaje, veliko je mnoštvo radosnih vjesnika: 
\par 13 kraljevi vojska bježe te bježe, domaćice plijen dijele. 
\par 14 Dok vi počivaste među stadima, krila golubice zablistaše srebrom, a njeno perje žućkastim zlatom: 
\par 15 ondje Svemogući razbijaše kraljeve, a ona poput snijega zablista na Salmonu. 
\par 16 Božanska je gora gora bašanska vrletna. 
\par 17 Zašto vi, gore vrletne, zavidno gledate na goru gdje se svidje Bogu prebivati? Jahve će na njoj boraviti svagda! 
\par 18 Božja su kola bezbrojna, tisuću tisuća: Jahve sa Sinaja u Svetište dolazi! 
\par 19 Na visinu uzađe vodeći sužnje, na dar si ljude primio, pa i one što ne žele prebivati kod Boga. 
\par 20 Blagoslovljen Jahve dan za danom, nosi nas Bog, naš Spasitelj. 
\par 21 Bog naš jest Bog koji spasava, Jahve od smrti izbavlja. 
\par 22 Zaista, Bog će satrti glave dušmana svojih, kuštravo tjeme onog što hodi u grijesima. 
\par 23 Reče Gospodin: "Iz Bašana ću ih dovesti, dovest ću ih iz dubine mora, 
\par 24 da okupaš nogu u krvi, da jezici tvojih pasa imadnu dio od dušmana." 
\par 25 Ulazak ti, Bože, gledaju, ulazak moga Boga i Kralja u Svetište: 
\par 26 sprijeda pjevači, za njima svirači, u sredini djevojke s bubnjićima. 
\par 27 "U svečanim zborovima slavite Boga, slavite Jahvu, sinovi Izraelovi!" 
\par 28 Predvodi ih najmlađi, Benjamin, koji ide pred njima, ondje su knezovi Judini sa četama svojim, knezovi Zebulunovi i knezovi Naftalijevi. 
\par 29 Pokaži, Bože, silu svoju, silu kojom se, Bože, boriš za nas 
\par 30 iz Hrama svojega u Jeruzalemu! Nek' ti kraljevi darove donose! 
\par 31 Ukroti neman u trsci, stado bikova s teladi naroda! Neka se prostru pred tobom sa srebrnim žezlima: rasprši narode koji se ratu vesele! 
\par 32 Nek' dođu velikani iz Egipta, Etiopija nek' pruži ruke Bogu! 
\par 33 Sva kraljevstva svijeta, pjevajte Bogu, slavite Jahvu, 
\par 34 koji se vozi po nebu, po nebu iskonskom! Čuj, glasom grmi, glasom svojim silnim: 
\par 35 "Priznajte silu Božju!" Nad Izraelom veličanstvo njegovo, u oblacima sila njegova! 
\par 36 Strašan je Bog iz svojega Svetišta. Bog Izraelov daje moć i silu narodu svojemu. Blagoslovljen Bog! 


\chapter{69}

\par 1 Zborovođi. Po napjevu "Ljiljani". Davidov. 
\par 2 Spasi me, Bože: vode mi dođoše do grla! 
\par 3 U duboko blato zapadoh i nemam kamo nogu staviti; u duboku tonem vodu, pokrivaju me valovi. 
\par 4 Iznemogoh od vikanja, grlo mi je promuklo, oči mi klonuše Boga mog čekajuć'. 
\par 5 Brojniji su od vlasi na glavi mojoj oni koji me mrze nizašto. Tvrđi su od kostiju mojih oni što mi se nepravedno protive: zar mogu vratiti što nisam oteo? 
\par 6 Bože, ti znadeš bezumnost moju, moji ti grijesi nisu sakriti. 
\par 7 Nek' se ne postide zbog mene koji se u te uzdaju, Gospode, Jahve nad Vojskama! Neka se ne posrame zbog mene koji traže tebe, Bože Izraelov! 
\par 8 Jer zbog tebe podnesoh pogrdu, i stid mi pokri lice. 
\par 9 Tuđinac postadoh braći i stranac djeci majke svoje. 
\par 10 Jer me izjela revnost za Dom tvoj i poruge onih koji se rugaju tebi padoše na me. 
\par 11 Dušu sam postom mučio, okrenulo mi se u ruglo. 
\par 12 Uzeh kostrijet za haljinu, i postah im igračka. 
\par 13 Koji sjede na vratima protiv mene govore, vinopije mi rugalice poju. 
\par 14 No tebi se molim, Jahve, u vrijeme milosti, Bože; po velikoj dobroti svojoj ti me usliši po svojoj vjernoj pomoći! 
\par 15 Izvuci me iz blata da ne potonem, od onih koji me mrze izbavi me - iz voda dubokih. 
\par 16 Nek' me ne pokriju valovi, nek' me ne proguta dubina, nek' bezdan ne zatvori usta nada mnom! 
\par 17 Usliši me, Jahve, jer je dobrostiva milost tvoja, po velikom milosrđu pogledaj na me! 
\par 18 Ne sakrivaj lica pred slugom svojim; jer sam u stisci, usliši me brzo! 
\par 19 Približi se duši mojoj i spasi je; zbog dušmana mojih oslobodi me! 
\par 20 Ti mi znadeš porugu, stid i sramotu, pred tvojim su očima svi koji me muče. 
\par 21 Ruganje mi slomilo srce i klonuh; čekao sam da se tko sažali nada mnom, ali ga ne bi; i da me tko utješi, ali ga ne nađoh. 
\par 22 U jelo mi žuči umiješaše, u mojoj me žeđi octom napojiše. 
\par 23 Nek' im stol bude zamka, a žrtvene gozbe stupica! 
\par 24 Nek' im potamne oči da ne vide, nek' im bokovi zasvagda oslabe! 
\par 25 Izlij na njih ljutinu, žar tvoga gnjeva nek' ih zahvati! 
\par 26 Njihova kuća nek' opusti, u njihovu šatoru nek' nitko ne stanuje! 
\par 27 Jer su progonili koga ti pokara, bol povećaše onomu koga ti rani. 
\par 28 Na njihovu krivnju krivnju još dodaj, ne opravdali se pred tobom! 
\par 29 Nek' budu izbrisani iz knjige živih, među pravednike neka se ne broje! 
\par 30 A ja sam jadnik i bolnik - nek' me štiti tvoja pomoć, o Bože! 
\par 31 Božje ću ime hvaliti popijevkom, hvalit ću ga zahvalnicom. 
\par 32 Bit će to milije Jahvi no bik žrtveni, milije nego junac s papcima i rozima. 
\par 33 Gledajte, ubogi, i radujte se, nek' vam oživi srce, svima koji Boga tražite. 
\par 34 Jer siromahe Jahve čuje, on ne prezire sužanja svojih. 
\par 35 Neka ga hvale nebesa i zemlja, mora i sve što se u njima miče. 
\par 36 Jer Bog će spasiti Sion - on će sagradit' gradove Judine - tu će oni stanovat', imati baštinu. 
\par 37 Baštinit će ga potomci slugu njegovih; prebivat će u njemu oni što ljube ime Božje. 


\chapter{70}

\par 1 Zborovođi.  Davidov. Za spomen. 
\par 2 O Bože, spasi me, Jahve, u pomoć mi pohitaj! 
\par 3 Nek' se postide i smetu svi koji mi o glavi rade! Nek' odstupe i nek' se posrame koji se nesreći mojoj raduju! 
\par 4 Nek' uzmaknu u sramoti svojoj koji zlurado na me grohoću! 
\par 5 Neka kliču i nek' se vesele u tebi svi koji tebe traže! Neka govore svagda: "Velik je Bog!" svi koji spasenje tvoje ljube! 
\par 6 A bijedan sam ja i nevoljan, o Bože, u pomoć mi pohitaj! Ti si pomoć moja i spasitelj; Jahve, ne kasni! 


\chapter{71}

\par 1 Tebi si, Jahve, utječem, ne daj da se ikada postidim! 
\par 2 U pravdi me svojoj spasi i izbavi, prikloni uho k meni i spasi me! 
\par 3 Budi mi hrid utočišta i čvrsta utvrda spasenja: jer ti si stijena i utvrda moja. 
\par 4 Bože moj, istrgni me iz ruke zlotvora, iz šake silnika i tlačitelja: 
\par 5 jer ti si, o Gospode, ufanje moje, Jahve, uzdanje od moje mladosti! 
\par 6 Na te se oslanjam od utrobe; ti si mi zaštitnik od majčina krila: u te se svagda uzdam. 
\par 7 Mnogima postadoh čudo, jer ti si mi bio silna pomoć. 
\par 8 Usta mi bijahu puna tvoje hvale, slaviše te svaki dan! 
\par 9 Ne zabaci me u starosti: kad mi malakšu sile, ne zapusti me! 
\par 10 Jer govore o meni moji dušmani, i koji me vrebaju složno se svjetuju: 
\par 11 "Bog ga je napustio; progonite ga i uhvatite jer nema tko da ga spasi!" 
\par 12 O Bože, ne stoj daleko od mene, Bože moj, pohitaj mi u pomoć! 
\par 13 Neka se postide i propadnu koji traže moj život; nek' se sramotom i stidom pokriju koji mi žele nesreću! 
\par 14 A ja ću se uvijek uzdati, iz dana u dan hvaleć' te sve više. 
\par 15 Ustima ću naviještati pravednost tvoju, povazdan pomoć tvoju: jer im ne znam broja. 
\par 16 Kazivat ću silu Jahvinu, Gospode, slavit ću samo tvoju pravednost. 
\par 17 Bože, ti mi bijaše učitelj od mladosti moje, i sve do sada naviještam čudesa tvoja. 
\par 18 Ni u starosti, kad posijedim, Bože, ne zapusti me, da kazujem mišicu tvoju naraštaju novom i svima budućima silu tvoju, 
\par 19 i pravednost tvoju, Bože, koja seže do neba, kojom učini velika djela. Bože, tko je kao ti! 
\par 20 Trpljenja mnoga i velika bacio si na me: ali ti ćeš me opet oživiti i opet me podići iz dubine zemlje. 
\par 21 Povećaj dostojanstvo moje i opet me utješi: 
\par 22 A ja ću uz harfu slaviti tvoju vjernost, o Bože, svirat ću ti u citaru, Sveče Izraelov! 
\par 23 Moje će usne klicati pjevajuć' tebi i moja duša koju si spasio. 
\par 24 I moj će jezik svagda slaviti pravdu tvoju, jer su postiđeni i posramljeni oni što traže moju nesreću. 


\chapter{72}

\par 1 Salomonov.   Bože, sud svoj daj kralju i svoju pravdu sinu kraljevu. 
\par 2 Nek' puku tvojem sudi pravedno, siromasima po pravici! 
\par 3 Nek' bregovi narodu urode mirom, a brežuljci pravdom. 
\par 4 Sudit će pravo ubogim pučanima, djeci siromaha donijet će spasenje, a tlačitelja on će smrviti. 
\par 5 I živjet će dugo kao sunce i kao mjesec u sva pokoljenja. 
\par 6 Sići će kao rosa na travu, kao kiša što natapa zemlju! 
\par 7 U danima njegovim cvjetat će pravda i mir velik - sve dok bude mjeseca. 
\par 8 I vladat će od mora do mora i od Rijeke do granica svijeta. 
\par 9 Dušmani će njegovi preda nj kleknuti i protivnici lizati prašinu. 
\par 10 Kraljevi Taršiša i otoka nosit će dare, vladari od Arabije i Sabe danak donositi. 
\par 11 Klanjat će mu se svi vladari, svi će mu narodi služiti. 
\par 12 On će spasiti siromaha koji uzdiše, nevoljnika koji pomoćnika nema; 
\par 13 smilovat će se ubogu i siromahu i spasit će život nevoljniku: 
\par 14 oslobodit će ih nepravde i nasilja, jer je dragocjena u njegovim očima krv njihova. 
\par 15 Stog' neka živi! Neka ga daruju zlatom iz Arabije, nek' mole za njega svagda i neka ga blagoslivljaju! 
\par 16 Nek' bude izobila žita u zemlji, po vrhuncima klasje neka šušti k'o Libanon! I cvjetali stanovnici gradova kao trava na livadi. 
\par 17 Bilo ime njegovo blagoslovljeno dovijeka! Dok je sunca, živjelo mu ime! Njim se blagoslivljala sva plemena zemlje, svi narodi nazivali blaženima! 
\par 18 Blagoslovljen Jahve, Bog Izraelov, koji jedini tvori čudesa! 
\par 19 I blagoslovljeno slavno mu ime dovijeka! Sva se zemlja napunila slave njegove! Tako neka bude. Amen! 
\par 20 Time se završavaju molitve Jišajeva sina Davida. 


\chapter{73}

\par 1 Psalam.  Asafov   Kako je dobar Bog čestitima, Bog onima koji su čista srca! 
\par 2 A meni umalo noge ne posrnuše, zamalo koraci ne okliznuše, 
\par 3 jer zločincima zavidjeh motreći sreću grešnika. 
\par 4 Nikakvu patnju ne snose, pretilo je tijelo njihovo. 
\par 5 Ne žive u mukama smrtnika, ljudske ih nevolje ne biju. 
\par 6 Stoga je oholost ogrlica vratu njihovu, a nasilje haljina koja ih pokriva. 
\par 7 Iz pretila srca izlazi opakost njihova, srca im se prelijevaju ispraznim tlapnjama. 
\par 8 Podsmjehuju se i zlobno govore, nasiljem prijete odozgo. 
\par 9 Ustima na nebo nasrću, a jezik se njihov obara na zemlju. 
\par 10 Zato moj narod za njima leti i srče obilne vode 
\par 11 pa veli: "Kako da dozna Bog? Spoznaje li Svevišnji?" 
\par 12 Eto, takvi su grešnici: uvijek spokojni, bogatstvo zgrću. 
\par 13 Jesam li, dakle, samo ja uzalud čuvao srce čisto i u nedužnosti prao ruke 
\par 14 kad sam primao udarce svaki dan i kaznu jutro za jutrom? 
\par 15 Da sam kazao: "Govorit ću kao i oni", izdao bih rod sinova tvojih. 
\par 16 Promišljah tada da bih spoznao: al' mi se učini mučno u očima mojim 
\par 17 sve dok ne nađoh ulaz u Božje svetinje pa prozreh kakav im je svršetak. 
\par 18 Zaista, na klizavu stazu ti ih postavljaš, u propast ih obaraš. 
\par 19 Kako učas propadoše, nestaše, užas ih izjede! 
\par 20 Kao što čovjek prezire san kad se probudi, tako ćeš, Gospode, prezreti lik im kada ustaneš. 
\par 21 Kad mi duša bijaše ojađena, a bubrezi probodeni, 
\par 22 bezumnik bijah bez razbora, k'o živinče pred tobom. 
\par 23 Al' ću odsad uvijek biti s tobom, jer ti prihvati desnicu moju: 
\par 24 vodit ćeš me po naumu svojem da me zatim uzmeš u slavu svoju. 
\par 25 Koga ja imam u nebu osim tebe? Kad sam s tobom, ne veselim se zemlji. 
\par 26 Malaksalo mi tijelo i srce: okrilje srca moga, i baštino moja, o Bože, dovijeka! 
\par 27 Doista, propast će oni koji se udaljuju od tebe, istrebljuješ svakog tko ti se iznevjeri. 
\par 28 A meni je milina biti u Božjoj blizini, imati sklonište svoje u Jahvi. Pripovijedat ću sva tvoja djela na vratima Kćeri sionske. 


\chapter{74}

\par 1 Poučna pjesma. Asafova.   Zašto si, Bože, posve zabacio, zašto kiptiš gnjevom na ovce paše svoje? 
\par 2 Sjeti se zajednice koju si davno stekao, plÓemena koje namače kao svoju baštinu i brda Siona gdje si Šator svoj udario! 
\par 3 Korakni k ruševinama vječnim - sve je u Svetištu razorio neprijatelj. 
\par 4 Protivnici tvoji vikahu posred skupštine tvoje, znakove svoje postaviše k'o pobjedne znakove. 
\par 5 Bijahu kao oni koji mašu sjekirom po guštari, 
\par 6 sjekirom i maljem vrata mu razbijali. 
\par 7 Ognju predadoše Svetište tvoje, do zemlje oskvrnuše Prebivalište tvoga imena. 
\par 8 Rekoše u srcu: "Istrijebimo ih zajedno; spalite sva svetišta Božja na zemlji!" 
\par 9 Ne vidimo znakova svojih, proroka više nema, i nitko među nama ne zna dokle ... 
\par 10 Dokle će se još, o Bože, dušmanin rugati? Hoće li protivnik dovijeka prezirati ime tvoje? 
\par 11 Zašto povlačiš ruku, zašto u krilu sakrivaš desnicu svoju? 
\par 12 No Bog je moj kralj od davnine, on koji posred zemlje spasava! 
\par 13 Ti svojom silom rasječe more, smrska glave nakazama u vodi. 
\par 14 Ti si Levijatanu glave zdrobio, dao ga za hranu nemanima morskim. 
\par 15 Ti si dao da provre izvor i bujica, ti si presušio rijeke nepresušne. 
\par 16 Tvoj je dan i noć je tvoja, ti učvrsti mjesec i sunce; 
\par 17 ti sazda sve granice zemlji, ti stvori ljeto i zimu. 
\par 18 Spomeni se ovoga: dušmanin ti se rugaše, Jahve, i bezumni narod pogrdi ime tvoje. 
\par 19 Ne predaj jastrebu život grlice svoje, i život svojih siromaha ne zaboravi zauvijek! 
\par 20 Pogledaj na Savez svoj, jer svi su zakuci zemlje puni tmina i nasilja. 
\par 21 Ne daj da jadnik otiđe postiđen: neka siromah i ubog hvale ime tvoje! 
\par 22 Ustani, Bože, zauzmi se za svoju parnicu, spomeni se pogrde koju ti bezumnik svaki dan nanosi. 
\par 23 Ne zaboravi vike neprijatelja svojih: buka buntovnika još se diže k tebi! 


\chapter{75}

\par 1 Zborovođi. Po napjevu "Ne razori!" Psalam. Asafov. Pjesma. 
\par 2 Slavimo te, Bože, slavimo i zazivamo ime tvoje, pripovijedamo čudesa tvoja. 
\par 3 "Kad odredim vrijeme, sudit ću po pravu. 
\par 4 Pa neka se strese zemlja sa stanovnicima svojim, ja sam učvrstio stupove njezine." 
\par 5 Drznike opominjem: "Ne budite drski!" bezbožnike: "Ne budite tako rogati!" 
\par 6 Ne dižite roga svog protiv Neba, nemojte govoriti drsko na Boga! 
\par 7 Jer niti sa istoka niti sa zapada, niti iz pustinje niti sa bregova ... 
\par 8 Bog je koji sudi: ovoga snizuje, onog uzvisuje! 
\par 9 Jer je u Jahvinoj ruci pehar pun vina pjenušava, začinjena mirisnim travama; iz njega on napaja, do taloga će ga iskapiti i ispiti svi zlotvori svijeta. 
\par 10 A ja ću klicati dovijeka, pjevat ću Bogu Jakovljevu. 
\par 11 Rogove ću polomiti bezbožniku, a pravednik će podići glavu. 


\chapter{76}

\par 1 Zborovođi. Uza žičana glazbala. Psalam. Asafov. Pjesma. 
\par 2 Na glasu je Bog u Judeji, u Izraelu veliko je ime njegovo! 
\par 3 U Šalemu je Šator njegov, na Sionu boravište. 
\par 4 Tu polomi strijele lukovima, štitove, mačeve, sve oružje. 
\par 5 Blistav si od svjetla, veličanstveniji od bregova drevnih. 
\par 6 Opljačkani su oni koji bijahu jaki srcem, i san svoj snivaju - klonuše ruke svim hrabrima. 
\par 7 Od prijetnje tvoje, Bože Jakovljev, skameniše se kola i konji. 
\par 8 Strašan si ti, i tko da opstane kraj žestine gnjeva tvojega. 
\par 9 S neba reče presudu - od straha zemlja zadrhta i zanijemje 
\par 10 kad se diže Bog da sudi, da spasi uboge na zemlji. 
\par 11 Jer će te i bijes Edoma slaviti, i preživjeli iz Hamata štovat će te. 
\par 12 Zavjetujte i izvršite zavjete Jahvi, Bogu svojemu, svi oko njega neka donose darove Strašnome 
\par 13 koji obuzdava oholost knezova, koji je strašan kraljevima zemlje. 


\chapter{77}

\par 1 Zborovođi. Po Jedutunu. Asafov. Psalam. 
\par 2 Glasom svojim Bogu vapijem, glas mi se Bogu diže i on me čuje. 
\par 3 U dan nevolje tražim Gospodina, noću mi se ruka neumorno pruža k njemu, ne može se utješit' duša moja. 
\par 4 Spominjem se Boga i uzdišem; kad razmišljam, daha mi nestane. 
\par 5 Vjeđe moje držiš, potresen sam, ne mogu govoriti. 
\par 6 Mislim na drevne dane i sjećam se davnih godina; 
\par 7 razmišljam noću u srcu, mislim, i duh moj ispituje: 
\par 8 "Hoće li Gospodin odbaciti zauvijek i hoće li ikad još biti milostiv? 
\par 9 Je li njegova dobrota minula zauvijek, njegovo obećanje propalo za sva pokoljenja? 
\par 10 Zar Bog je zaboravio da se smiluje, ili je gnjevan zatvorio smilovanje svoje?" 
\par 11 I govorim: "Ovo je bol moja: promijenila se desnica Višnjega." 
\par 12 Spominjem se djela Jahvinih, sjećam se tvojih pradavnih čudesa. 
\par 13 Promatram sva djela tvoja, razmatram ono što si učinio. 
\par 14 Svet je tvoj put, o Bože: koji je bog tako velik kao Bog naš? 
\par 15 Ti si Bog koji čudesa stvaraš, na pucima si pokazao silu svoju. 
\par 16 Mišicom si izbavio narod svoj, sinove Jakovljeve i Josipove. 
\par 17 Vode te ugledaše, Bože, ugledaše te vode i ustuknuše, bezdani se uzburkaše. 
\par 18 Oblaci prosuše vode, oblaci zatutnjiše gromom i tvoje strijele poletješe. 
\par 19 Grmljavina tvoja u vihoru zaori, munje rasvijetliše krug zemaljski, zemlja se zatrese i zadrhta. 
\par 20 Kroz more put se otvori tebi i tvoja staza kroz vode goleme, a tragova tvojih nitko ne vidje. 
\par 21 Ti si svoj narod vodio kao stado rukama Mojsija i Arona. 


\chapter{78}

\par 1 Poučna pjesma. Asafova.  Poslušaj, narode moj, moju nauku, prikloni uho riječima usta mojih! 
\par 2 Otvorit ću svoja usta na pouku, iznijet ću tajne iz vremena davnih. 
\par 3 Ono što čusmo i saznasmo, što nam kazivahu oci, 
\par 4 nećemo kriti djeci njihovoj, predat ćemo budućem koljenu: slavu Jahvinu i silu njegovu i djela čudesna što ih učini. 
\par 5 Svjedočanstvo podiže on u Jakovu, Zakon postavi u Izraelu, da ono što naredi ocima našim oni djeci svojoj objave, 
\par 6 da sazna budući naraštaj, i sinovi koji će se roditi da djeci svojoj kazuju 
\par 7 da u Boga ufanje svoje stave i ne zaborave djela Božjih, već da vrše zapovijedi njegove, 
\par 8 kako ne bi bili, kao oci njihovi, naraštaj buntovan, prkosan - naraštaj srcem nestalan i duhom Bogu nevjeran. 
\par 9 Sinovi Efrajimovi, ratnici s lukom, u dan bitke okrenuše leđa. 
\par 10 Saveza s Bogom ne održaše i ne htjedoše hoditi po Zakonu njegovu. 
\par 11 Zaboraviše na djela njegova, na čudesa koja im pokaza. 
\par 12 Pred njihovim ocima činio je znakove u Egiptu, u Soanskom polju. 
\par 13 On more razdijeli i njih prevede, vode kao nasip uzdiže. 
\par 14 Danju ih vodio oblakom, a svu noć ognjem blistavim. 
\par 15 U pustinji hrid prolomi i napoji ih obilno kao iz bezdana. 
\par 16 Iz stijene izbi potoke te izvede vode k'o velike rijeke. 
\par 17 A oni jednako griješiše, prkosiše Višnjem u pustinji. 
\par 18 Boga su kušali u srcima svojim ištuć' jela svojoj pohlepnosti. 
\par 19 Prigovarali su Bogu i pitali: "Može li Gospod stol u pustinji prostrti? 
\par 20 Eno, udari u hrid, i voda poteče i provreše potoci: a može li dati i kruha, i mesa pružiti svome narodu?" 
\par 21 Kad to začu Jahve, gnjevom usplamtje: oganj se raspali protiv Jakova, srdžba se razjari protiv Izraela, 
\par 22 jer ne vjerovaše Bogu niti se u njegovu pomoć uzdaše. 
\par 23 Pa ozgo naredi oblaku i otvori brane nebeske, 
\par 24 k'o kišu prosu na njih mÓanu da jedu i nahrani ih kruhom nebeskim. 
\par 25 Čovjek blagovaše kruh Jakih; on im dade hrane do sitosti. 
\par 26 Probudi na nebu vjetar istočni i svojom silom južnjak dovede. 
\par 27 Prosu na njih mesa k'o prašine i ptice krilatice k'o pijeska morskoga. 
\par 28 Padoše usred njihova tabora i oko šatora njihovih. 
\par 29 Jeli su i nasitili se, želju njihovu on im ispuni. 
\par 30 Još nisu svoju utažili pohlepu i jelo im još bješe u ustima, 
\par 31 kad se srdžba Božja na njih raspali: pokosi smrću prvake njihove i mladiće pobi Izraelove. 
\par 32 Uza sve to griješiše dalje i ne vjerovaše u čudesna djela njegova. 
\par 33 I skonča im dane jednim dahom i njihova ljeta naglim svršetkom. 
\par 34 Kad ih ubijaše, tražiše ga i opet pitahu za Boga; 
\par 35 spominjahu se da je Bog hridina njihova i Svevišnji njihov otkupitelj. 
\par 36 Ali ga opet ustima svojim varahu i jezikom svojim lagahu njemu. 
\par 37 Njihovo srce s njime ne bijaše, nit' bijahu vjerni Savezu njegovu. 
\par 38 A on im milosrdno grijeh praštao i nije ih posmicao; često je gnjev svoj susprezao da ne plane svom jarošću. 
\par 39 Spominjao se da su pÓut i dah koji odlazi i ne vraća se više. 
\par 40 Koliko mu prkosiše u pustinji i žalostiše ga u samotnom kraju! 
\par 41 Sve nanovo iskušavahu Boga i vrijeđahu Sveca Izraelova 
\par 42 ne spominjuć' se ruke njegove ni dana kad ih od dušmana izbavi, 
\par 43 ni znakova njegovih u Egiptu, ni čudesnih djela u polju Soanskom. 
\par 44 U krv im pretvori rijeke i potoke, da ne piju. 
\par 45 Posla na njih obade da ih žderu i žabe da ih more. 
\par 46 I predade skakavcu žetvu njihovu, i plod muke njihove žderaču. 
\par 47 Vinograde im tučom udari, a mrazom smokvike njihove. 
\par 48 I predade grÓadu njihova goveda i munjama stada njihova. 
\par 49 Obori na njih svu žestinu gnjeva svog, jarost, bijes i nevolju: posla na njih anđele nesreće. 
\par 50 I put gnjevu svojem otvori: ne poštedje im život od smrti, životinje im izruči pošasti. 
\par 51 Pobi u Egiptu sve prvorođeno, prvence u šatorju Hamovu. 
\par 52 I povede narod svoj kao ovce i vođaše ih kao stado kroz pustinju. 
\par 53 Pouzdano ih je vodio te se nisu bojali, a more je prekrilo dušmane njihove. 
\par 54 U Svetu zemlju svoju on ih odvede, na bregove što mu ih osvoji desnica. 
\par 55 Pred njima istjera pogane, konopom im podijeli baštinu, pod šatorjem njihovim naseli plemena izraelska. 
\par 56 A oni iskušavali i gnjevili Boga Višnjega i nisu držali zapovijedi njegovih. 
\par 57 Otpadoše, iznevjeriše se k'o oci njihovi, k'o luk nepouzdan oni zatajiše. 
\par 58 Na gnjev ga nagnaše svojim uzvišicama, na ljubomor navedoše kumirima svojim. 
\par 59 Bog vidje i gnjevom planu, odbaci posve Izraela. 
\par 60 I napusti boravište svoje u Šilu, Šator u kojem prebivaše s ljudima. 
\par 61 Preda u ropstvo snagu svoju i svoju diku u ruke dušmanske. 
\par 62 Narod svoj prepusti maču, raspali se na svoju baštinu. 
\par 63 Mladiće njihove oganj proguta, ne udaše se djevice njihove. 
\par 64 Svećenici njihovi padoše od mača, ne zaplakaše Óudove njihove. 
\par 65 Tad se k'o oda sna trgnu Gospodin, k'o ratnik vinom savladan. 
\par 66 Udari otraga dušmane svoje, sramotu im vječitu zadade. 
\par 67 On odbaci šator Josipov i Efrajimovo pleme ne odabra, 
\par 68 već odabra pleme Judino i goru Sion koja mu omilje. 
\par 69 Sagradi Svetište k'o nebo visoko, k'o zemlju utemelji ga dovijeka. 
\par 70 Izabra Davida, slugu svojega, uze ga od torova ovčjih; 
\par 71 odvede ga od ovaca dojilica da pase Jakova, narod njegov, Izraela, baštinu njegovu. 
\par 72 I pasao ih je srcem čestitim i brižljivim rukama vodio. 


\chapter{79}

\par 1 Psalam.  Asafov.   Bože, pogani, evo, provališe u baštinu tvoju, tvoj sveti Hram oskvrnuše, pretvoriše Jeruzalem u ruševine. 
\par 2 Trupla tvojih slugu dadoše za hranu pticama nebeskim, meso tvojih pobožnika zvijerima zemaljskim. 
\par 3 Krv im k'o vodu prolijevahu oko Jeruzalema i ne bijaše nikoga da ih pokopa. 
\par 4 Postadosmo sramota susjedima svojim, podsmijeh i ruglo svima oko nas. 
\par 5 Dokle još, Jahve? Zar ćeš se svagda srditi? Zar će ljubomora tvoja poput ognja gorjeti? 
\par 6 Izlij gnjev na pogane koji te ne priznaju i na kraljevstva što ne zazivlju ime tvoje! 
\par 7 Jer izjedoše Jakova i opustošiše boravište njegovo. 
\par 8 Ne spominji se, protiv nas, grijeha otaca; neka nas pretekne smilovanje tvoje jer smo jadni i nevoljni. 
\par 9 Pomozi nam, Bože, pomoći naša, zbog slave imena svojega, oslobodi nas i otpusti nam grijehe zbog imena svoga! 
\par 10 Zašto da pogani govore: "TÓa gdje je njihov Bog?" Nek' se na poganima pokaže, pred očima našim, kako osvećuješ prolivenu krv slugu svojih! 
\par 11 Nek' do tebe dopru uzdasi sužanja, snagom svoje mišice poštedi predane smrti! 
\par 12 A našim susjedima vrati sedmerostruko u krilo pogrdu koju naniješe tebi, o Jahve! 
\par 13 A mi, tvoj puk i ovce paše tvoje, slavit ćemo te dovijeka, kazivat ćemo od koljena do koljena hvalu tvoju! 


\chapter{80}

\par 1 Zborovođi. Po napjevu "Ljiljan svjedočanstva". Asafov. Psalam. 
\par 2 Pastiru Izraelov, počuj, ti što vodiš Josipa k'o stado ovaca! Ti što sjediš nad kerubima, zablistaj 
\par 3 pred Efrajimom, Benjaminom, Manašeom: probudi silu svoju, priteci nam u pomoć! 
\par 4 Bože, obnovi nas, razvedri lice svoje i spasi nas! 
\par 5 Jahve, Bože nad Vojskama, dokle ćeš plamtjeti, premda se moli narod tvoj? 
\par 6 Dokle ćeš nas hraniti kruhom suza i obilno pojiti suzama? 
\par 7 Dokle će se oko nas svađat' susjedi i rugat' nam se naši dušmani? 
\par 8 Bože nad Vojskama, obnovi nas, razvedri lice svoje i spasi nas! 
\par 9 Ti prenese čokot iz Egipta, pogane istjera, a njega zasadi. 
\par 10 Ti mu tlo pripravi, i on pusti korijenje i napuni zemlju. 
\par 11 Sjena mu prekri bregove, lozje mu k'o Božji cedrovi. 
\par 12 Mladice svoje ispruži do mora i svoje ogranke do Rijeke. 
\par 13 Zašto si mu srušio ogradu da ga beru svi što putem prolaze, 
\par 14 da ga pustoši vepar iz šume, da ga pasu poljske zvijeri? 
\par 15 Vrati se, Bože nad Vojskama, pogledaj s neba i vidi, obiđi ovaj vinograd: 
\par 16 zakrili što zasadi desnica tvoja, sina kog za se odgoji! 
\par 17 Oni koji ga spališe i posjekoše nek' izginu od prijetnje lica tvojega! 
\par 18 Tvoja ruka nek' bude nad čovjekom desnice tvoje, nad sinom čovječjim kog za se odgoji! 
\par 19 Nećemo se više odmetnuti od tebe; poživi nas, a mi ćemo zazivati ime tvoje. 
\par 20 Jahve, Bože nad Vojskama, obnovi nas, razvedri lice svoje i spasi nas! 


\chapter{81}

\par 1 Zborovođi. Po napjevu "Tijesci". Asafov. 
\par 2 Kliknite Bogu, našoj jakosti, kličite Bogu Jakovljevu! 
\par 3 Nek' zazvuče žice, nek' se čuje bubanj, svirajte u milozvučnu harfu s citarom! 
\par 4 Zatrubite u rog za mlađaka, za uštapa, na svetkovinu našu! 
\par 5 Jer to je propis Izraelu, zapovijed Boga Jakovljeva. 
\par 6 Takav je zakon dao Josipu kad je izlazio iz zemlje Egipta. 
\par 7 Šapat tajnovit čuh: "Oslobodih od tereta rame njegovo, ruke su mu slobodne od košare. 
\par 8 U tjeskobi si zavapio i ja te izbavih; iz gromovna oblaka odgovorih tebi, iskušah te kod voda meripskih. 
\par 9 Slušaj, puče moj, i ja ću te opomenuti: o, da me poslušaš, Izraele! 
\par 10 Nek' ne bude u tebe drugog boga i ne klanjaj se bogu tuđem! 
\par 11 Ja sam Jahve, Bog tvoj koji te izvedoh iz Egipta: otvori svoja usta da ih napunim!" 
\par 12 "Ali moj narod ne slušaše glasa moga, Izrael me ne posluša. 
\par 13 Zato ga pustih okorjelom srcu njegovu: neka hodi kako mu se hoće! 
\par 14 O, kad bi me narod moj slušao, kad bi Izrael putovima mojim hodio, 
\par 15 brzo bih pokorio dušmane njegove, ruku bih svoju okrenuo na protivnike njegove. 
\par 16 Oni što ga sada mrze dodvarali bi mu se i njihov bi udes bio zapečaćen zauvijek. 
\par 17 A svoj narod hranio bih pšenicom najboljom i sitio ga medom iz pećine. 


\chapter{82}

\par 1 Psalam.  Asafov.   Bog ustaje u skupštini "bogova", usred "bogova" sud održava. 
\par 2 "Dokle ćete sudit' krivo, ić' na ruku bezbožnima? 
\par 3 Štitite slaba i sirotu, vratite pravicu jadniku i siromahu! 
\par 4 Izbavite potlačenog i ubogog: istrgnite ga iz ruku bezbožnih!" 
\par 5 Ne shvaćaju nit' razumiju, po mraku hodaju: poljuljani su svi temelji zemlje. 
\par 6 Rekoh doduše: "Vi ste bogovi i svi ste sinovi Višnjega! 
\par 7 Ali ćete k'o svi ljudi umrijeti, past ćete kao svatko od velikih!" 
\par 8 Ustani, Bože, i sudi zemlju, jer si s pravom gospodar svih naroda. 


\chapter{83}

\par 1 Pjesma.  Psalam. Asafov. 
\par 2 Ne šuti, Jahve, ne budi nijem i nemoj mirovati, Bože! 
\par 3 Jer evo: dušmani tvoji buče, i mrzitelji tvoji glave podižu. 
\par 4 Protiv naroda se tvoga rote i svjetuju se protiv štićenika tvojih. 
\par 5 Govore: "Dođite, zatrimo ih da ne budu narod, nek' se ime Izrael više ne spominje!" 
\par 6 Zaista, jednodušno se svjetuju i protiv tebe savez sklopiše: 
\par 7 šatori edomski i Jišmaelci, Moapci i Hagrijci, 
\par 8 Gebal i Amon i Amalek, Filisteja sa stanovnicima Tira. 
\par 9 I Asirci se s njima udružiše, pružiše ruke potomcima Lotovim. 
\par 10 Učini njima k'o Midjancima, k'o Siseri i Jabinu na potoku Kišonu: 
\par 11 koji padoše blizu En-Dora i postaše gnojivo njivi. 
\par 12 K'o Oreb i Zeb neka budu knezovi njihovi, kao Zebah i Salmuna nek' budu sve vođe njihove 
\par 13 koji jednodušno vikahu: "Osvojimo krajeve Božje!" 
\par 14 Daj, o Bože, da budu kao kovitlac, kao pljeva koju nosi vjetar. 
\par 15 Kao što oganj proždire šumu, kao što plamen sažiže bregove, 
\par 16 tako ih goni olujom svojom, prestravi ih svojom žestinom! 
\par 17 Pokrij im lice sramotom, da traže tvoje ime, Jahve! 
\par 18 Neka se stide i plaše navijek, neka se posrame i neka izginu! 
\par 19 Nek' znaju: ti si komu je ime Jahve, jedini Višnji nada svom zemljom. 


\chapter{84}

\par 1 Zborovođi. Po napjevu "Tijesci". Sinova Korahovih. 
\par 2 Kako su mili stanovi tvoji, Jahve nad Vojskama! 
\par 3 Duša mi gine i čezne za dvorima Jahvinim. Srce moje i moje tijelo kliču Bogu živomu. 
\par 4 I vrabac sebi log nalazi, i lastavica gnjezdašce gdje će položiti mlade svoje: 
\par 5 a ja žrtvenike tvoje, Jahve nad Vojskama, Kralju moj i Bože moj! Blaženi koji prebivaju u Domu tvome slaveć' te bez prestanka! 
\par 6 Blažen komu je pomoć u tebi dok se sprema na svete putove! 
\par 7 Prolaze li suhom dolinom, u izvor je vode promeću i prva je kiša u blagoslov odijeva. 
\par 8 Snaga im raste od časa do časa: dok ne ugledaju Boga na Sionu. 
\par 9 Jahve, Bože nad Vojskama, čuj molitvu moju, poslušaj, Bože Jakovljev! 
\par 10 Pogledaj, štite naš, Bože, pogledaj lice pomazanika svoga! 
\par 11 Zaista, jedan je dan u dvorima tvojim bolji od tisuću drugih. Volim biti na pragu Doma Boga svoga nego boraviti u šatorima grešnika. 
\par 12 Jahve, Bog, sunce je i štit: on daje milost i slavu. Ne uskraćuje Jahve dobara onima koji idu u nedužnosti. 
\par 13 Jahve nad Vojskama, blago onom tko se u te uzda. 


\chapter{85}

\par 1 Zborovođi.  Sinova Korahovih. Psalam. 
\par 2 Zavolje opet, Jahve, zemlju svoju, na dobro okrenu udes Jakovljev. 
\par 3 Otpusti krivnju narodu svome, pokri sve grijehe njegove. 
\par 4 Suspregnu svu ljutinu svoju, odusta od žestine gnjeva svoga. 
\par 5 Obnovi nas, Bože, Spasitelju naš, i odbaci zlovolju prema nama! 
\par 6 Zar ćeš se dovijeka gnjeviti na nas, prenositi srdžbu svoju od koljena na koljeno? 
\par 7 Zar nas nećeš opet oživiti da se narod tvoj raduje u tebi? 
\par 8 Pokaži nam, Jahve, milosrđe svoje i daj nam svoje spasenje. 
\par 9 Da poslušam što mi to Jahve govori: Jahve obećava mir narodu svomu, vjernima svojim, onima koji mu se svim srcem vrate. 
\par 10 Zaista, blizu je njegovo spasenje onima koji ga se boje, i slava će njegova živjeti u zemlji našoj. 
\par 11 Ljubav će se i Vjernost sastati, Pravda i Mir zagrliti. 
\par 12 Vjernost će nicat' iz zemlje, Pravda će gledat' s nebesa. 
\par 13 Jahve će dati blagoslov i sreću, i zemlja naša urod svoj. 
\par 14 Pravda će stupati pred njim, a Mir tragom stopa njegovih. 


\chapter{86}

\par 1 Molitva.  Davidova.   Prigni uho svoje, Jahve, i usliši me jer sam bijedan i ubog. 
\par 2 Čuvaj dušu moju jer sam posvećen tebi; spasi slugu svoga koji se uzda u te! Ti si moj Bog; 
\par 3 o Gospode, smiluj mi se jer povazdan vapijem k tebi. 
\par 4 Razveseli dušu sluge svoga jer k tebi, Jahve, dušu uzdižem. 
\par 5 Jer ti si, Gospode, dobar i rado praštaš, pun si ljubavi prema svima koji te zazivaju. 
\par 6 Slušaj, Jahve, molitvu moju i pazi na glas vapaja mog. 
\par 7 U dan tjeskobe vapijem k tebi jer ćeš me uslišati. 
\par 8 Nema ti ravna među bozima, Gospode, nema djela kakvo je tvoje. 
\par 9 Svi narodi što ih stvori doći će i klanjat' se tebi, o Jahve, i slavit će ime tvoje. 
\par 10 Jer ti si velik i činiš čudesa: ti si jedini Bog. 
\par 11 Uči me, Jahve, svojemu putu da hodim vjeran tebi, usmjeri srce moje da se boji imena tvojega! 
\par 12 Hvalit ću te, Gospode, Bože moj, svim srcem svojim, slavit ću ime tvoje dovijeka, 
\par 13 jer tvoje ljubavi prema meni ima izobila, istrgao si moju dušu iz dubine Podzemlja. 
\par 14 O Bože, oholice se digoše na me, mnoštvo silnika život mi vreba i nemaju tebe pred očima. 
\par 15 No ti si, Gospode Bože, milosrdan i blag, spor na srdžbu - sama ljubav i vjernost. 
\par 16 Pogledaj na me i smiluj se meni; daj svome sluzi snage svoje i spasi sina sluškinje svoje! 
\par 17 Daj mi milostivo znak naklonosti svoje, da vide moji mrzitelji i da se postide, jer si mi ti, o Jahve, pomogao, ti me utješio. 


\chapter{87}

\par 1 Sinova Korahovih. Psalam. Pjesma.  Zdanje svoje na svetim gorama 
\par 2 ljubi Jahve; draža su mu vrata sionska nego svi šatori Jakovljevi. 
\par 3 Divote se govore o tebi, grade Božji! 
\par 4 "Rahab i Babilon brojit ću k onima što me štuju; Filisteja i Tir i narod etiopski - i oni su rođeni ondje." 
\par 5 O Sionu se govori: "Ovaj i onaj u njemu je rođen! Svevišnji ga utemelji!" 
\par 6 Gospodin će zapisati u knjigu naroda: "Ovi su rođeni ondje." 
\par 7 I pjevat će igrajući kolo: "Svi su izvori moji u tebi!" 


\chapter{88}

\par 1 Pjesma. Psalam. Sinova Korahovih. Zborovođi. Po napjevu "Bolest". Za pjevanje. Poučna pjesma. Ezrahijca Hemana.
\par 2 Jahve, Bože moj, vapijem danju, a noću naričem pred tobom. 
\par 3 Neka dopre do tebe molitva moja, prigni uho k vapaju mome. 
\par 4 Jer mi je duša zasićena patnjama, moj se život bliži Podzemlju. 
\par 5 Broje me k onima što u grob silaze, postadoh sličan nemoćniku. 
\par 6 Među mrtvima moj je ležaj, poput ubijenih što leže u grobu kojih se više ne spominješ, od kojih si ustegao ruku. 
\par 7 Smjestio si me u jamu duboku, u tmine, u bezdan. 
\par 8 Teško me pritišće ljutnja tvoja i svim me valima svojim prekrivaš. 
\par 9 Udaljio si od mene znance moje, Óučini da im gnusan budem: zatvoren sam, ne mogu izaći. 
\par 10 Od nevolje oči mi gasnu: vapijem tebi, Jahve, iz dana u dan, za tobom ruke pružam. 
\par 11 Zar na mrtvima činiš čudesa? Zar će sjene ustati i hvaliti tebe? 
\par 12 Zar se u grobu pripovijeda o tvojoj dobroti? O vjernosti tvojoj u Propasti? 
\par 13 Zar se u tmini objavljuju čudesa tvoja i tvoja pravda u Zaboravu? 
\par 14 Ipak ja vapijem tebi, Jahve, prije jutra molitvom te pretječem. 
\par 15 Zašto, Jahve, odbacuješ dušu moju? Zašto sakrivaš lice od mene? 
\par 16 Bijedan sam i umirem već od dječaštva, klonuh noseći tvoje strahote. 
\par 17 Preko mene prijeđoše vihori tvojega gnjeva, strahote me tvoje shrvaše, 
\par 18 okružuju me kao voda sveudilj, optječu me svi zajedno. 
\par 19 Udaljio si od mene prijatelja i druga: mrak mi je znanac jedini. 


\chapter{89}

\par 1 Poučna pjesma. Ezrahijca Etana. 
\par 2 O ljubavi Jahvinoj pjevat ću dovijeka, kroza sva koljena vjernost ću tvoju naviještati. 
\par 3 Ti reče: "Zavijeke je sazdana ljubav moja!" U nebu utemelji vjernost svoju: 
\par 4 "Savez sklopih s izabranikom svojim, zakleh se Davidu, sluzi svome: 
\par 5 tvoje potomstvo održat ću dovijeka, za sva koljena sazdat ću prijestolje tvoje." 
\par 6 Nebesa veličaju čudesa tvoja, Jahve, i tvoju vjernost u zboru svetih. 
\par 7 TÓa tko je u oblacima ravan Jahvi, tko li je Jahvi sličan među sinovima Božjim? 
\par 8 Bog je strahovit u zboru svetih, velik i strašan svima oko sebe. 
\par 9 Jahve, Bože nad Vojskama, tko je kao ti? Silan si, Jahve, i vjernost te okružuje. 
\par 10 Ti zapovijedaš bučnome moru, obuzdavaš silu valova njegovih; 
\par 11 ti sasječe Rahaba i zgazi, snažnom mišicom rasu dušmane svoje. 
\par 12 Tvoja su nebesa i tvoja je zemlja, zemljin krug ti si sazdao i sve što je na njemu; 
\par 13 sjever i jug ti si stvorio, Tabor i Hermon kliču imenu tvojemu. 
\par 14 Tvoja je mišica snažna, ruka čvrsta, desnica dignuta. 
\par 15 Pravda i Pravednost temelj su prijestolja tvoga, Ljubav i Istina koračaju pred tobom. 
\par 16 Blago narodu vičnu svetom klicanju, on hodi u sjaju lica tvojega, Jahve, 
\par 17 u tvom se imenu raduje svagda i tvojom se pravdom ponosi. 
\par 18 Jer ti si ures moći njegove, po tvojoj milosti raste snaga naša. 
\par 19 Jer Jahve je štit naš, Svetac Izraelov kralj je naš. 
\par 20 Nekoć si u viđenju govorio pobožnima svojim: "Junaku stavih krunu na glavu, izabranika iz naroda izdigoh; 
\par 21 nađoh Davida, slugu svoga, svetim ga svojim uljem pomazah, 
\par 22 da ruka moja svagda ostane s njime i moja mišica da ga krijepi. 
\par 23 Neće ga nadmudriti dušmanin, niti oboriti sin bezakonja. 
\par 24 Razbit ću pred njim protivnike njegove, pogubit ću mrzitelje njegove. 
\par 25 Vjernost moja i dobrota bit će s njime i u mome imenu rast će mu snaga. 
\par 26 Pružit ću njegovu ruku nad more, do Rijeke desnicu njegovu. 
\par 27 On će me zvati: 'Oče moj! Bože moj i hridi spasa mojega.' 
\par 28 A ja ću ga prvorođencem učiniti, najvišim među kraljevima svijeta. 
\par 29 Njemu ću sačuvati dovijeka naklonost svoju i Savez svoj vjeran. 
\par 30 Njegovo ću potomstvo učiniti vječnim i prijestolje mu kao dan nebeski. 
\par 31 Ako li mu sinovi Zakon moj ostave i ne budu hodili po naredbama mojim, 
\par 32 ako li prestupe odredbe moje i ne budu čuvali zapovijedi mojih; 
\par 33 šibom ću kazniti nedjelo njihovo, udarcima ljutim krivicu njihovu, 
\par 34 ali mu naklonosti svoje oduzeti neću niti ću prekršiti vjernosti svoje. 
\par 35 Neću povrijediti Saveza svojega i neću poreći obećanja svoga. 
\par 36 Jednom se zakleh svetošću svojom: Davida prevariti neću: 
\par 37 potomstvo će njegovo ostati dovijeka, prijestolje njegovo preda mnom kao sunce, 
\par 38 ostat će dovijeka kao mjesec, vjerni svjedok na nebu." 
\par 39 A sada ti ga odbi i odbaci, silno se razgnjevi na pomazanika svoga. 
\par 40 Prezre Savez sa slugom svojim i krunu njegovu do zemlje ponizi. 
\par 41 Razvali sve zidine njegove, njegove utvrde u ruševine baci. 
\par 42 Pljačkaju ga svi što naiđu, na ruglo je susjedima svojim. 
\par 43 Podiže desnicu dušmana njegovih i obradova protivnike njegove. 
\par 44 Otupi oštricu mača njegova, u boju mu ne pomože. 
\par 45 Njegovu sjaju kraj učini, njegovo prijestolje na zemlju obori. 
\par 46 Skratio si dane mladosti njegove, sramotom ga pokrio. 
\par 47 TÓa dokle ćeš, Jahve? Zar ćeš se uvijek skrivati? Hoće li gnjev tvoj k'o oganj gorjeti? 
\par 48 Sjeti se kako je kratak život moj, kako si ljude prolazne stvorio! 
\par 49 Tko živ smrti vidjeti neće? Tko će od ruke Podzemlja dušu sačuvati? 
\par 50 Gdje li je, Jahve, tvoja dobrota iskonska kojom se Davidu zakle na vjernost svoju? 
\par 51 Sjeti se, Jahve, sramote slugu svojih: u srcu nosim svu mržnju pogana 
\par 52 s kojom nasrću dušmani tvoji, Jahve, s kojom nasrću na korake pomazanika tvoga. 
\par 53 Blagoslovljen Jahve dovijeka! Tako neka bude. Amen! 


\chapter{90}

\par 1 Molitva.  Mojsija, sluge Božjega.  Jahve, ti nam bijaše okrilje od koljena do koljena. 
\par 2 Prije nego se rodiše bregovi, prije nego postade kopno i krug zemaljski, od vijeka do vijeka, Bože, ti jesi! 
\par 3 Smrtnike u prah vraćaš i veliš: "Vratite se, sinovi ljudski!" 
\par 4 Jer je tisuću godina u očima tvojim k'o jučerašnji dan koji je minuo i kao straža noćna. 
\par 5 Razgoniš ih k'o jutarnji san, kao trava su što se zeleni: 
\par 6 jutrom cvate i sva se zeleni, a uvečer - već se suši i vene. 
\par 7 Zaista, izjeda nas tvoja srdžba i zbunjuje ljutina tvoja. 
\par 8 Naše si grijehe stavio pred svoje oči, naše potajne grijehe na svjetlost lica svojega. 
\par 9 Jer svi naši dani prođoše u gnjevu tvojemu, kao uzdah dovršismo godine svoje. 
\par 10 Zbroj naše dobi sedamdeset je godina, ako smo snažni, i osamdeset; a većina od njih muka je i ništavost: jer prolaze brzo i mi letimo odavle. 
\par 11 Tko će mjeriti žestinu gnjeva tvojega, tko proniknuti srdžbu tvoju? 
\par 12 Nauči nas dane naše brojiti, da steknemo mudro srce. 
\par 13 Vrati se k nama, Jahve! TÓa dokle ćeš? Milostiv budi slugama svojim! 
\par 14 Jutrom nas nasiti smilovanjem svojim, da kličemo i da se veselimo u sve dane! 
\par 15 Obraduj nas za dane kad si nas šibao, za ljeta kad smo stradali! 
\par 16 Neka se na slugama tvojim pokaže djelo tvoje i tvoja slava na djeci njihovoj! 
\par 17 Dobrota Jahve, Boga našega, nek' bude nad nama daj da nam uspije djelo naših ruku, djelo ruku naših nek' uspije. 


\chapter{91}

\par 1 Ti što prebivaš pod zaštitom Višnjega, što počivaš u sjeni Svemogućega, 
\par 2 reci Jahvi: "Zaklone moj! Utvrdo moja! Bože moj u koga se uzdam!" 
\par 3 Jer on će te osloboditi od zamke ptičarske, od kuge pogubne. 
\par 4 Svojim će te krilima zaštititi i pod njegova ćeš se krila skloniti: Vjernost je njegova štit i obrana! 
\par 5 Nećeš se bojati strašila noćnoga ni strelice što leti danju, 
\par 6 ni kuge što se šulja kroz tmine, ni pošasti što hara o podne. 
\par 7 Pa nek' padaju tisuće kraj tebe, deseci tisuća s desne tvoje, tebi se neće primaći! 
\par 8 Tek što okom pogledaš, već ćeš vidjeti plaću grešnika. 
\par 9 Jer Jahve je zaklon tvoj, Višnjega odabra sebi za okrilje. 
\par 10 Neće te snaći nesreća, nevolja se neće prikučiti šatoru tvojemu. 
\par 11 Jer anđelima svojim zapovjedi da te čuvaju na svim putima tvojim. 
\par 12 Na rukama će te nositi da se ne spotakneš o kamen. 
\par 13 Nogom ćeš gaziti lava i ljuticu, zgazit ćeš lavića i zmiju. 
\par 14 Izbavit ću ga jer me ljubi, zakrilit ga jer poznaje ime moje. 
\par 15 Zazvat će me, a ja ću ga uslišiti, s njim ću biti u nevolji, spasit ću ga i proslaviti. 
\par 16 Nasitit ću ga danima mnogim, pokazat' mu spasenje svoje." 


\chapter{92}

\par 1 Psalam. Pjesma. Za dan subotnji. 
\par 2 Dobro je slaviti Jahvu, pjevati imenu tvome, Svevišnji; 
\par 3 naviještati jutrom ljubav tvoju i noću vjernost tvoju, 
\par 4 uz harfu od deset žica i liru, s pjesmom uz citaru. 
\par 5 Obradovao si me djelima svojim, o Jahve, kličem zbog djela ruku tvojih. 
\par 6 Kako su silna djela tvoja, o Jahve, i duboki naumi tvoji! 
\par 7 Bezuman čovjek ne spoznaje, luđak ne shvaća. 
\par 8 Sve ako bi bezbošci nicali k'o trava i cvali svi što zlo čine, određeni su za vječnu propast; 
\par 9 a ti, Jahve, dovijeka uzvišen ostaješ. 
\par 10 Doista, dušmani tvoji, o Jahve, tvoji će dušmani propasti; raspršit će se svi što čine zlo. 
\par 11 Rog si mi digao k'o u bivola, pomazao me uljem prečistim; 
\par 12 i oko mi s visoka gleda dušmane i uho mirno sluša o onima što na me ustaju. 
\par 13 K'o palma cvate pravednik i raste k'o cedar libanonski. 
\par 14 Zasađeni u Domu Jahvinu, cvatu u dvorima Boga našega. 
\par 15 Rod donose i u starosti, sočni i puni svježine: 
\par 16 da navijeste kako je pravedan Jahve, Hrid moja, onaj na kome nema nepravde. 


\chapter{93}

\par 1 Jahve kraljuje, u sjaj zaodjeven, Jahve zaodjeven moći i opasan. Čvrsto stoji krug zemaljski, neće se poljuljati. 
\par 2 Čvrsto je prijestolje tvoje odiskona, ti si od vječnosti! 
\par 3 Rijeke podižu, Jahve, rijeke podižu glase svoje, rijeke podižu svoj bučni huk. 
\par 4 Jači od glasova voda golemih, silniji od bijesnoga mora: silan je Jahve u visinama. 
\par 5 Tvoja su obećanja vjere predostojna, svetost je ures Doma tvojega, Jahve, u sve dane! 


\chapter{94}

\par 1 Bože osvetniče, Jahve, Bože osvetniče, pokaži se. 
\par 2 Ustani ti što sudiš zemlju, po zasluzi plati oholima! 
\par 3 Dokle će bezbošci, Jahve, dokle će se bezbošci hvastati? 
\par 4 Dokle će brbljati, drsko govoriti, dokle će se bezakonici hvastati? 
\par 5 Tlače narod tvoj, Jahve, i baštinu tvoju pritišću; 
\par 6 kolju udovicu i pridošlicu, sirotama život oduzimlju 
\par 7 i govore: "Jahve ne vidi! Ne opaža Bog Jakovljev!" 
\par 8 Shvatite, lude u narodu: bezumni, kad ćete se urazumiti? 
\par 9 Onaj što uho zasadi da ne čuje? Koji stvori oko da ne vidi? 
\par 10 Onaj što odgaja narode da ne kazni - Onaj što ljude uči mudrosti? 
\par 11 Jahve poznaje namisli ljudske: one su isprazne. 
\par 12 Blago onom koga ti poučavaš, Jahve, i učiš Zakonu svojemu: 
\par 13 da mu mir udijeliš od nesretnih dana, dok se grob kopa zlikovcu. 
\par 14 Jer neće Jahve odbaciti naroda svojega i svoje baštine neće napustiti; 
\par 15 jer će se pravo dosuditi pravednosti i za njom će ići svi čestiti srcem. 
\par 16 Tko će ustati za me protiv zlotvora? Tko će se zauzeti za me protiv zločinaca? 
\par 17 Da mi Jahve ne pomaže, brzo bih sišao u mjesto tišine. 
\par 18 Čim pomislim: "Noga mi posrće", dobrota me tvoja, o Jahve, podupire. 
\par 19 Kad se skupe tjeskobe u srcu mome, tvoje mi utjehe dušu vesele. 
\par 20 Zar je bezbožno sudište u savezu s tobom kad nevolje stvara pod izlikom zakona? 
\par 21 Nek' samo pritišću dušu pravednog, nek' osuđuju krv nedužnu: 
\par 22 Jahve mi je utvrda, Bog - hrid utočišta moga. 
\par 23 Platit će im bezakonje njihovo, njihovom će ih zloćom istrijebiti, istrijebit će ih Jahve, Bog naš. 


\chapter{95}

\par 1 Dođite, kličimo Jahvi, uzvikujmo Hridi, Spasitelju svome! 
\par 2 Pred lice mu stupimo s hvalama, kličimo mu u pjesmama! 
\par 3 Jer velik je Jahve, Bog naš, Kralj veliki nad svim bogovima. 
\par 4 U njegovoj su ruci zemaljske dubine, njegovi su vrhunci planina. 
\par 5 Njegovo je more, on ga je stvorio, i kopno koje načiniše ruke njegove. 
\par 6 Dođite, prignimo koljena i padnimo nice, poklonimo se Jahvi koji nas stvori! 
\par 7 Jer on je Bog naš, a mi narod paše njegove, ovce što on ih čuva. O, da danas glas mu poslušate: 
\par 8 "Ne budite srca tvrda kao u Meribi, kao u dan Mase u pustinji 
\par 9 gdje me iskušavahu očevi vaši premda vidješe djela moja. 
\par 10 Četrdeset ljeta jadio me naraštaj onaj, pa rekoh: 'Narod su nestalna srca i ne promiču moje putove.' 
\par 11 Stog se zakleh u svom gnjevu: 'Nikad neće ući u moj pokoj!'" 


\chapter{96}

\par 1 Pjevajte Jahvi pjesmu novu! Pjevaj Jahvi, sva zemljo! 
\par 2 Pjevajte Jahvi, hvalite ime njegovo! Navješćujte iz dana u dan spasenje njegovo, 
\par 3 kazujte poganima njegovu slavu, svim narodima čudesa njegova. 
\par 4 Velik je Jahve, hvale predostojan, strašniji od svih bogova! 
\par 5 Ništavni su svi bozi naroda. Jahve stvori nebesa! 
\par 6 Slava je i veličanstvo pred njim, sila i sjaj u Svetištu njegovu. 
\par 7 Dajte Jahvi, narodna plemena, dajte Jahvi slavu i silu! 
\par 8 Dajte Jahvi slavu imena njegova! Prinosite žrtvu i uđite u dvorove njegove, 
\par 9 poklonite se Jahvi u sjaju svetosti njegove. Strepi pred njim, zemljo sva! 
\par 10 Nek' se govori među poganima: "Jahve kraljuje!" Svijet on učvrsti da se ne pomakne, narodima pravedno upravlja. 
\par 11 Raduj se, nebo, i kliči, zemljo! Neka huči more i što je u njemu! 
\par 12 Nek' se raduje polje i što je na njemu, neka klikće šumsko drveće 
\par 13 pred Jahvom, jer dolazi, jer dolazi suditi zemlji. Sudit će svijetu u pravdi i narodima u istini svojoj. 


\chapter{97}

\par 1 Jahve kraljuje: neka kliče zemlja, nek' se vesele otoci mnogi! 
\par 2 Oblak i tama ovijaju njega, pravda i pravo temelji su prijestolja njegova. 
\par 3 Oganj ide pred njim i sažiže okolo dušmane njegove. 
\par 4 Munje mu svijet osvjetljuju; zemlja to vidi i strepi. 
\par 5 Brda se tope pred Jahvom k'o vosak, pred vladarom zemlje sve. 
\par 6 Nebesa navješćuju pravednost njegovu, svi narodi gledaju mu slavu. 
\par 7 Nek' se postide svi što likove štuju i koji se hvale kumirima. Poklonite mu se, svi bozi! 
\par 8 Sion radostan sluša, gradovi Judini kliču zbog tvojih sudova, o Jahve! 
\par 9 Jer ti si, o Jahve, Svevišnji - nad svom zemljom, visoko, visoko nad bozima svima. 
\par 10 Jahve ljubi one koji mrze na zlo, on čuva duše pobožnika svojih, izbavlja ih iz ruku opakih. 
\par 11 Svjetlost sviće pravedniku i radost čestitima u srcu. 
\par 12 Radujte se, pravednici, u Jahvi, slavite sveto ime njegovo! 


\chapter{98}

\par 1 Psalam.   Pjevajte Jahvi pjesmu novu, jer učini djela čudesna. Pobjedu mu pribavi desnica njegova i sveta mišica njegova. 
\par 2 Jahve obznani spasenje svoje, pred poganima pravednost objavi. 
\par 3 Spomenu se dobrote i vjernosti prema domu Izraelovu. Svi krajevi svijeta vidješe spasenje Boga našega. 
\par 4 Sva zemljo, poklikni Jahvi, raduj se, kliči i pjevaj! 
\par 5 Zapjevajte Jahvi uz citaru, uz citaru i uza zvuke harfe; 
\par 6 uz trublje i zvuke rogova: kličite Jahvi kralju! 
\par 7 Neka huči more i što je u njemu, krug zemaljski i stanovnici njegovi! 
\par 8 Rijeke nek' plješću rukama, zajedno s njima neka se brda raduju! 
\par 9 Jer Jahve dolazi, dolazi suditi zemlji. Vladat će krugom zemaljskim po pravdi i pucima po pravici. 


\chapter{99}

\par 1 Jahve kraljuje - nek' zadršću narodi; sjedi nad kerubima - zemlja nek' se potrese! 
\par 2 Velik je Jahve na Sionu, uzvišen nada sve narode. 
\par 3 Nek' slave ime tvoje veliko i strašno: ono je sveto! 
\par 4 Ti kralj si moćan koji ljubiš što je pravo, pravednost ti si utvrdio, pravo i pravednost vršiš u Jakovu. 
\par 5 Uzvisujte Jahvu, Boga našega, padnite pred podnožje njegovo: ono je sveto. 
\par 6 Mojsije i Aron među svećenicima njegovim i Samuel među onima koji zazivaju ime njegovo: zazivahu Jahvu, i on ih usliša. 
\par 7 Iz stupa od oblaka govoraše njima: slušahu zapovijedi njegove i odredbe što ih dade. 
\par 8 Jahve, Bože naš, ti si ih uslišivao; Bože, milostiv si bio njima premda si kažnjavao grijehe njihove. 
\par 9 Uzvisujte Jahvu, Boga našega, padnite pred svetu goru njegovu: jer svet je Jahve, Bog naš. 

\chapter{100}

\par 1 Psalam.  Zahvalnica.   Kliči Jahvi, zemljo sva! 
\par 2 Služite Jahvi u veselju! Pred lice mu dođite s radosnim klicanjem! 
\par 3 Znajte da je Jahve Bog: on nas stvori, i mi smo njegovi, njegov smo narod i ovce paše njegove. 
\par 4 Uđite s hvalama na vrata njegova, u dvore njegove s pjesmama; hvalite ga, ime mu slavite! 
\par 5 Jer dobar je Jahve, dovijeka je ljubav njegova, od koljena do koljena vjernost njegova. 


\chapter{101}

\par 1 Davidov.  Psalam.   Da zapjevam o dobroti i pravdi, tebi, Jahve, da zasviram! 
\par 2 Razmatrat ću put savršenstva: kad li ćeš k meni doći? Hodit ću u nedužnosti srca u domu svojemu. 
\par 3 Neću stavljati pred oči svoje ništa opako. Mrzim čovjeka koji čini zlo: on neće biti uza me. 
\par 4 Opako će srce biti daleko od mene; o zlu neću da znadem. 
\par 5 Tko kleveće bližnjeg u potaji, toga ću pogubiti. Čovjeka oholih očiju i srca naduta ja ne podnosim. 
\par 6 Pogled upravljam k vjernima na zemlji da sa mnom stanuju. Tko hodi putem nedužnim taj će mi služiti. 
\par 7 Neće prebivati u kući mojoj tko spletke snuje. Tko govori laži, neće opstati pred mojim očima. 
\par 8 Svaki ću dan istrebljivati sve zlikovce u zemlji; iskorijenit ću iz grada Jahvina sve koji čine bezakonje. 


\chapter{102}

\par 1 Molitva nevoljnika koji je klonuo pa svoju tugu izlijeva
\par 2 Jahve, usliši molitvu moju, i vapaj moj k tebi da dođe! 
\par 3 Nemoj sakrivati lice od mene u dan moje nevolje! Prigni k meni uho svoje: kad te prizovem, brzo me usliši! 
\par 4 Jer moji dani nestaju poput dima, a moje kosti gore kao oganj. 
\par 5 Srce mi se suši kao pokošena trava i kruh svoj zaboravljam jesti. 
\par 6 Od snažnih jecaja mojih kosti mi uz kožu prionuše. 
\par 7 Sličan sam čaplji u pustinji, postah k'o ćuk na pustoj razvalini. 
\par 8 Ne nalazim sna i uzdišem k'o samotan vrabac na krovu. 
\par 9 Svagda me grde dušmani moji; mnome se proklinju što bjesne na me. 
\par 10 Pepeo jedem poput kruha, a piće svoje miješam sa suzama 
\par 11 zbog tvoje ljutine i gnjeva, jer si me digao i bacio. 
\par 12 Moji su dani k'o oduljena sjena, a ja se, gle, sušim poput trave. 
\par 13 A ti, o Jahve, ostaješ dovijeka i tvoje ime kroza sva koljena. 
\par 14 Ustani, smiluj se Sionu: vrijeme je da mu se smiluješ - sada je čas! 
\par 15 Jer milo je slugama tvojim kamenje njegovo, žale ruševine njegove. 
\par 16 Tad će se pogani bojati, Jahve, imena tvojega i svi kraljevi zemlje slave tvoje 
\par 17 kad Jahve opet sazda Sion, kad se pokaže u slavi svojoj, 
\par 18 kad se osvrne na prošnju ubogih i ne prezre molitve njihove. 
\par 19 Nek' se zapiše ovo za budući naraštaj, puk što nastane neka hvali Jahvu. 
\par 20 Jer Jahve gleda sa svog uzvišenog svetišta, s nebesa na zemlju gleda 
\par 21 da čuje jauke sužnjeva, da izbavi smrti predane, 
\par 22 da se na Sionu navijesti ime Jahvino i njegova hvala u Jeruzalemu 
\par 23 kad se narodi skupe i kraljevstva da služe Jahvi. 
\par 24 Putem je istrošio sile moje, skratio mi dane. 
\par 25 Rekoh: "Bože moj, nemoj me uzeti u sredini dana mojih! Kroza sva koljena traju godine tvoje. 
\par 26 U početku utemelji zemlju, i nebo je djelo ruku tvojih. 
\par 27 Propast će, ti ćeš ostati, sve će ostarjeti kao odjeća. Mijenjaš ih poput haljine i nestaju: 
\par 28 ti si uvijek isti - godinama tvojim nema kraja. 
\par 29 Djeca će tvojih slugu živjeti u miru i potomstvo će njihovo trajati pred tobom. 


\chapter{103}

\par 1 Davidov.   Blagoslivljaj Jahvu, dušo moja, i sve što je u meni, sveto ime njegovo! 
\par 2 Blagoslivljaj Jahvu, dušo moja, i ne zaboravi dobročinstva njegova: 
\par 3 on ti otpušta sve grijehe tvoje, on iscjeljuje sve slabosti tvoje; 
\par 4 on ti od propasti čuva život, kruni te dobrotom i ljubavlju; 
\par 5 život ti ispunja dobrima, k'o orlu ti se mladost obnavlja. 
\par 6 Jahve čini pravedna djela i potlačenima vraća pravicu, 
\par 7 Mojsiju objavi putove svoje, sinovima Izraelovim djela svoja. 
\par 8 Milosrdan i milostiv je Jahve, spor na srdžbu i vrlo dobrostiv. 
\par 9 Jarostan nije za vječna vremena niti dovijeka plamti srdžba njegova. 
\par 10 Ne postupa s nama po grijesima našim niti nam plaća po našim krivnjama. 
\par 11 Jer kako je nebo visoko nad zemljom, dobrota je njegova s onima koji ga se boje. 
\par 12 Kako je istok daleko od zapada, tako udaljuje od nas bezakonja naša. 
\par 13 Kako se otac smiluje dječici, tako se Jahve smiluje onima što ga se boje. 
\par 14 Jer dobro zna kako smo sazdani, spominje se da smo prašina. 
\par 15 Dani su čovjekovi kao sijeno, cvate k'o cvijetak na njivi; 
\par 16 jedva ga dotakne vjetar, i već ga nema, ne pamti ga više ni mjesto njegovo. 
\par 17 Al' ljubav Jahvina vječna je nad onima što ga se boje i njegova pravda nad sinovima sinova, 
\par 18 nad onima što njegov Savez čuvaju i pamte mu zapovijedi da ih izvrše. 
\par 19 Jahve u nebu postavi prijestolje svoje, i kraljevska vlast svemir mu obuhvaća. 
\par 20 Blagoslivljajte Jahvu, svi anđeli njegovi, vi jaki u sili, što izvršujete naredbe njegove, poslušni riječi njegovoj! 
\par 21 Blagoslivljajte Jahvu, sve vojske njegove, sluge njegove koje činite volju njegovu! 
\par 22 Blagoslivljajte Jahvu, sva djela njegova, na svakome mjestu vlasti njegove: blagoslivljaj Jahvu, dušo moja! 


\chapter{104}

\par 1 Blagoslivljaj Jahvu, dušo moja, Jahve, Bože moj, silno si velik! Odjeven veličanstvom i ljepotom, 
\par 2 svjetlošću ogrnut kao plaštem! Nebo si razapeo kao šator, 
\par 3 na vodama sagradio dvorove svoje. Od oblaka praviš kola svoja, na krilima vjetrova putuješ. 
\par 4 Vjetrove uzimaš za glasnike, a žarki oganj za slugu svojega. 
\par 5 Zemlju si stavio na stupove njene: neće se poljuljati u vijeke vjekova, 
\par 6 pokrio si je vodama bezdanim k'o haljinom, iznad bregova stajahu vode; 
\par 7 na tvoju se prijetnju povukoše, od tvoje grmljavine zadrhtaše. 
\par 8 Bregovi se digoše, doline spustiše na mjesto koje si im odredio. 
\par 9 Odredio si granicu koju ne smiju prijeći, da opet ne pokriju zemlju. 
\par 10 Izvore svraćaš u potoke što žubore među brdima. 
\par 11 Oni poje sve živine poljske, divlji magarci žeđ gase u njima. 
\par 12 Uz njih se gnijezde ptice nebeske i pjevaju među granama. 
\par 13 Ti natapaš bregove iz dvorova svojih, zemlja se nasićuje plodom tvojih ruku. 
\par 14 Ti daješ te niče trava za stoku i bilje na korist čovjeku da izvede kruh iz zemlje 
\par 15 i vino što razvedruje srce čovječje; da uljem lice osvježi i da kruh okrijepi srce čovjeku. 
\par 16 Stabla se Jahvina napajaju hranom, cedri libanonski koje on zasadi. 
\par 17 Ondje se ptice gnijezde, u čempresu dom je rodin. 
\par 18 Visoki bregovi daju kozorogu a pećine jazavcu sklonište. 
\par 19 Ti si stvorio mjesec da označuje vremena i sunce znade kada ima zaći. 
\par 20 Kad razastreš tmine i noć se spusti, tad se šuljaju u njoj životinje šumske. 
\par 21 Lavići riču za plijenom i od Boga hranu traže. 
\par 22 Kad sunce ograne, nestaju i liježu na ležaje. 
\par 23 Tad čovjek izlazi na dnevni posao i na rad do večeri. 
\par 24 Kako su brojna tvoja djela, o Jahve! Sve si to mudro učinio: puna je zemlja stvorenja tvojih. 
\par 25 Eno mora, velika i široka, u njemu vrve gmazovi bez broja, životinje male i velike. 
\par 26 Onud prolaze nemani, Levijatan kojeg stvori da se igra u njemu. 
\par 27 I sva ova bića željno čekaju da ih nahraniš na vrijeme. 
\par 28 Daješ li im, tada sabiru: otvaraš li ruku, nasite se dobrima. 
\par 29 Sakriješ li lice svoje, tad se rastuže; ako dah im oduzmeš, ugibaju i opet se u prah vraćaju. 
\par 30 Pošalješ li dah svoj, opet nastaju, i tako obnavljaš lice zemlje. 
\par 31 Neka dovijeka traje slava Jahvina: nek' se raduje Jahve u djelima svojim! 
\par 32 On pogleda zemlju i ona se potrese, dotakne bregove, oni se zadime. 
\par 33 Pjevat ću Jahvi dokle god živim, svirat ću Bogu svome dokle god me bude. 
\par 34 Bilo mu milo pjevanje moje! Ja ću se radovati u Jahvi. 
\par 35 Nek' zločinci sa zemlje nestanu i bezbožnika nek' više ne bude! Blagoslivljaj Jahvu, dušo moja! Aleluja! 


\chapter{105}

\par 1 Hvalite Jahvu, prizivajte mu ime, navješćujte među narodima djela njegova! 
\par 2 Pjevajte mu, svirajte mu, pripovijedajte sva njegova čudesa! 
\par 3 Dičite se svetim imenom njegovim, neka se raduje srce onih što traže Jahvu! 
\par 4 Tražite Jahvu i njegovu snagu, tražite svagda njegovo lice! 
\par 5 Sjetite se čudesa koja učini, njegovih čuda i sudova usta njegovih! 
\par 6 Abrahamov rod sluga je njegov, sinovi Jakovljevi njegovi izabranici! 
\par 7 On je Jahve, Bog naš; po svoj su zemlji njegovi sudovi! 
\par 8 On se uvijek sjeća svojega Saveza, riječi koju dade tisući naraštaja: 
\par 9 Saveza koji sklopi s Abrahamom i zakletve svoje Izaku. 
\par 10 Ustanovi je kao zakon Jakovu, Izraelu vječni Savez, 
\par 11 govoreći: "Tebi ću dati kanaansku zemlju kao dio u baštinu vašu." 
\par 12 Kad ih još bješe malo na broju, vrlo malo, i kad bjehu pridošlice u njoj, 
\par 13 išli su od naroda do naroda, iz jednoga kraljevstva k drugom narodu, 
\par 14 ali ne dopusti nikom da ih tlači, kažnjavaše zbog njih kraljeve: 
\par 15 "Ne dirajte u moje pomazanike, ne nanosite zla mojim prorocima!" 
\par 16 I on pozva glad na zemlju, sve zalihe uništi krušne. 
\par 17 Pred njima čovjeka posla: Josip u ropstvo bijaše prodan. 
\par 18 Sputaše uzama noge njegove, u gvožđe mu vrat staviše, 
\par 19 dok se ne ispuni proroštvo njegovo, Jahvina ga riječ potvrdi. 
\par 20 Kralj naredi da ga driješe, narÄodÄa poglavar oslobodi njega. 
\par 21 Za domaćina ga stavi kući svojoj, za nadstojnika sveg imanja svoga, 
\par 22 da velikaše njegove po volji uči i starce njegove mudrosti da vodi. 
\par 23 Tad Izrael u Egipat uđe, Jakov došljak bješe u Kamovoj zemlji. 
\par 24 Narod svoj umnoži veoma, učini ga jačim od dušmana. 
\par 25 Okrenu im srce da zamrze narod njegov, da slugama njegovim opaki budu. 
\par 26 Mojsija posla, slugu svoga, Arona, kog odabra. 
\par 27 Činjahu među njima znake njegove i čudesa u Kamovoj zemlji. 
\par 28 Posla tmine, i smrknu se, al' prkosiše oni riječima njegovim. 
\par 29 U krv im vode prometnu i pobi ribe njihove. 
\par 30 Zemljom im žabe provrvješe, prodriješe i u dvore kraljevske. 
\par 31 Reče, i muha roj doletje i komarci u sve kraje njine. 
\par 32 Mjesto kiše grÓad im dade, ognjene munje po njihovoj zemlji. 
\par 33 Udari im lozu i smokve, polomi stabla u krajima njinim. 
\par 34 Reče, i skakavci dođoše i bezbrojne gusjenice s njima. 
\par 35 U zemlji im proždriješe svu bilinu, proždriješe rod njihovih njiva. 
\par 36 Pobi sve prvorođene u njihovoj zemlji, sve prvine snage njihove. 
\par 37 Izvede ih sa srebrom i zlatom; u plemenima njinim bolesnih ne bješe. 
\par 38 Odlasku njihovu Egipat se obradova, jer ga od njih strah spopade. 
\par 39 Rasprostro je oblak kao pokrov i oganj da se obnoć sja. 
\par 40 Zamoliše, i dovede prepelice, nebeskim ih kruhom tad nahrani. 
\par 41 Hrid rascijepi, i provri voda, pustinjom poteče kao rijeka. 
\par 42 Tad se sjeti svete riječi svoje što je zada sluzi svome Abrahamu. 
\par 43 Puk svoj s klicanjem izvede i s veseljem izabrane svoje. 
\par 44 I dade im zemlje poganske, trud naroda baštiniše, 
\par 45 da čuvaju naredbe njegove i zakone da mu paze. Aleluja! 


\chapter{106}

\par 1 Aleluja!  Hvalite Jahvu jer je dobar, jer je vječna ljubav njegova! 
\par 2 Tko će izreć' djela moći Jahvine, tko li mu iskazat' sve pohvale? 
\par 3 Blaženi što drže naredbe njegove i čine pravo u svako doba! 
\par 4 Sjeti me se, Jahve, po dobroti prema svome puku, pohodi me spasenjem svojim 
\par 5 da uživam sreću izabranih tvojih, da se radujem radosti naroda tvoga, da tvojom se baštinom ponosim. 
\par 6 Zgriješismo kao oci naši, činismo bezakonje, bezbožno radismo. 
\par 7 Oci naši u Egiptu, nehajni za čudesa tvoja, ne spominjahu se velike ljubavi tvoje, već na Svevišnjeg digoše se na Crvenom moru. 
\par 8 Al' on ih izbavi rad' imena svoga da pokaže silu svoju. 
\par 9 Zapovjedi Crvenome moru, i presahnu ono, provede ih izmed valÄa kao kroz pustinju. 
\par 10 Iz ruku mrzitelja njih izbavi, oslobodi iz ruku dušmana. 
\par 11 I prekriše vode neprijatelje njine, ne ostade nijednoga od njih. 
\par 12 Vjerovahu riječima njegovim i hvale mu pjevahu. 
\par 13 Zaboraviše brzo djela njegova, ne uzdaše se u volju njegovu. 
\par 14 Pohlepi se daše u pustinji, iskušavahu Boga u samoći. 
\par 15 I dade im što iskahu, al' u duše njine on groznicu posla. 
\par 16 Zavidješe tada Mojsiju u taboru, Aronu, kog posveti Jahve. 
\par 17 Otvori se zemlja, Datana proždrije, Abiramovo pokri mnoštvo. 
\par 18 Oganj pade na sve mnoštvo njino i zlotvore plamen sažga. 
\par 19 Načiniše tele na Horebu, klanjahu se liku od zlata slivenu. 
\par 20 Zamijeniše Slavu svoju likom bika što proždire travu. 
\par 21 Zaboraviše Boga, koji ih izbavi u Egiptu znamenja čineći 
\par 22 i čudesa u Kamovoj zemlji i strahote na Crvenome moru. 
\par 23 Već namisli da ih satre, al' Mojsije, izabranik njegov, zauze se za njih da srdžbu mu odvrati, te ih ne uništi. 
\par 24 Prezreše oni zemlju željkovanu ne vjerujuć' njegovoj riječi. 
\par 25 Mrmljahu pod šatorima svojim, ne poslušaše glasa Jahvina. 
\par 26 Zakle se tada podignutom rukom: sve će ih pokosit' u pustinji, 
\par 27 potomstvo njino međ' narode razbacat', njih razasut' po zemljama. 
\par 28 Posvetiše se Baal Peoru i jedoše žrtve bogova mrtvih. 
\par 29 Razjariše ga nedjelima svojim, i on na njih pošast baci. 
\par 30 Al' se Pinhas diže, sud izvrši i pošasti nesta tada. 
\par 31 U zasluge to mu uđe u sva pokoljenja dovijeka. 
\par 32 Razjariše ga opet kraj voda meripskih, i Mojsija zlo pogodi zbog njih, 
\par 33 jer mu duh već ogorčiše, nesmotrenu riječ izusti. 
\par 34 I ne istrijebiše naroda za koje im Jahve bješe naredio. 
\par 35 S poganima miješahu se, naučiše djela njina. 
\par 36 Štovahu likove njihove, koji im postaše zamka. 
\par 37 Žrtvovahu sinove svoje i svoje kćeri zlodusima. 
\par 38 Prolijevahu krv nevinu, krv sinova i kćeri svojih, koje žrtvovahu likovima kanaanskim. Zemlja bješe krvlju okaljana, 
\par 39 djelima se svojim uprljaše, učiniše preljub svojim nedjelima. 
\par 40 Na svoj narod Jahve srdžbom planu, zgadi mu se njegova baština. 
\par 41 Predade ih u ruke pogana te vladahu njima mrzitelji njini. 
\par 42 Mučili ih neprijatelji i tlačili rukom svojom. 
\par 43 Prečesto ih izbavljaše, al' ga razjariše naumima svojim: pokošeni bjehu za bezakonja svoja. 
\par 44 On pogleda opet na nevolju njinu kad njihove molitve začu 
\par 45 i sjeti se svog Saveza s njima, sažali se na njih u velikom milosrđu svome. 
\par 46 Učini da nađu milost u onih što ih bjehu zarobili. 
\par 47 Spasi nas, Jahve, Bože naš, i saberi nas od bezbožnih naroda da slavimo tvoje sveto ime, da se tvojom slavom ponosimo. 
\par 48 Blagoslovljen Jahve, Bog Izraelov, od vijeka dovijeka! I sav narod neka kaže: "Amen! Aleluja!" 


\chapter{107}

\par 1 Hvalite Jahvu jer je dobar, jer je dovijeka ljubav njegova! 
\par 2 Tako nek' reknu svi otkupljenici koje Jahve otkupi iz ruke dušmanske 
\par 3 i koje skupi iz svih zemalja, s istoka i sa zapada, sa sjevera i s juga. 
\par 4 Lutahu pustinjom, u samoći pustoj, puta ne nalazeć' do naseljena grada. 
\par 5 Gladni su bili, žeđu izmoreni, duša je klonula u njima. 
\par 6 Tada zavapiše Jahvi u svojoj tjeskobi, i on ih istrže iz svih nevolja. 
\par 7 Pravim ih putem pÓovede da stignu ka gradu naseljenu. 
\par 8 Neka hvale Jahvu za dobrotu njegovu, za čudesa njegova sinovima ljudskim! 
\par 9 Jer gladnu dušu on nasiti, dušu izgladnjelu on napuni dobrima. 
\par 10 U mraku sjeđahu i u tmini, sputani bijedom i gvožđima, 
\par 11 jer su prkosili besjedama Božjim i prezreli naum Svevišnjega. 
\par 12 Srce im stoga skrši patnjama: posrtahu, a ne bješe nikog da im pomogne. 
\par 13 Tada zavapiše Jahvi u svojoj tjeskobi i on ih istrže iz svih nevolja. 
\par 14 Izvede ih iz tmina i mraka, raskide okove njihove. 
\par 15 Neka hvale Jahvu za dobrotu njegovu, za čudesa njegova sinovima ljudskim! 
\par 16 Jer razbi vrata mjedena i gvozdene polomi zasune. 
\par 17 Zbog svojih bezakonja bolovahu oni, ispaštajuć' svoje opačine: 
\par 18 svako se jelo gadilo duši njihovoj, do vrata smrti oni dođoše. 
\par 19 Tada zavapiše Jahvi u svojoj tjeskobi i on ih istrže iz svih nevolja. 
\par 20 Riječ svoju posla da ih ozdravi i život im spasi od jame grobne. 
\par 21 Neka hvale Jahvu za dobrotu njegovu, za čudesa njegova sinovima ljudskim! 
\par 22 Nek' prinose žrtve zahvalnice i kličući nek' djela njegova kazuju! 
\par 23 Oni koji lađama zaploviše morem da po vodama silnim trguju: 
\par 24 oni vidješe djela Jahvina, čudesa njegova na pučini. 
\par 25 On reče i olujni se vjetar uzvitla što u visinu diže valove mora. 
\par 26 Do neba se dizahu, u bezdan se spuštahu, u nevolji duša im ginula. 
\par 27 Teturahu i posrtahu kao pijani, sva ih je mudrost izdala. 
\par 28 Tada zavapiše Jahvi u svojoj tjeskobi i on ih istrže iz svih nevolja. 
\par 29 Smiri oluju u tih povjetarac, valovi morski umukoše. 
\par 30 Obradovaše se tišini, u željenu luku on ih povede. 
\par 31 Neka hvale Jahvu za dobrotu njegovu, za čudesa njegova sinovima ljudskim! 
\par 32 Neka ga uzvisuju u narodnom zboru, neka ga hvale u vijeću staraca! 
\par 33 On pretvori rijeke u pustinju, a izvore vodene u žednu zemlju; 
\par 34 plodonosnu zemlju u slanu pustaru zbog zloće žitelja njezinih. 
\par 35 On obrati pustinju u jezero, a zemlju suhu u vodene izvore 
\par 36 i naseli ondje izgladnjele te podigoše grad gdje će živjeti. 
\par 37 Zasijaše njive, posadiše vinograde što im doniješe obilnu ljetinu. 
\par 38 I on ih blagoslovi te se namnožiše silno i stada im se ne smanjiše. 
\par 39 Prorijeđeni bjehu i prezreni pod teretom patnja i nevolja. 
\par 40 Onaj što izlijeva prezir na knezove pusti ih da po bespuću pustom lutaju. 
\par 41 Iz nevolje pÓodiže ubogog i obitelji k'o stada ÓumnožÄi. 
\par 42 Videć' to, čestiti neka se raduju, a zloća neka sebi usta začepi! 
\par 43 Tko je mudar nek' o svemu tom razmišlja i nek' uvidi dobrotu Jahvinu! 


\chapter{108}

\par 1 Pjesma.  Psalam. Davidov. 
\par 2 Moje je srce sigurno, Bože, sigurno je srce moje: pjevat ću i svirati. 
\par 3 Probudi se, dušo moja! Probudi se, harfo i citaro! Probudit ću zoru jutarnju. 
\par 4 Hvalit ću te, Jahve, među narodima, među pucima tebi ću pjevati, 
\par 5 jer do neba je dobrota tvoja, do oblaka tvoja vjernost. 
\par 6 Uzvisi se, Bože, nad nebesa, slava tvoja nek' je nad svom zemljom! 
\par 7 Da ti se ljubimci izbave, desnicom pomozi, usliši nas! 
\par 8 Bog reče u svom Svetištu: "Šekem ću razdijelit' kličući, dolinu ću Sukot izmjeriti. 
\par 9 Moj je Gilead, moj Manaše, Efrajim mi kaciga, Judeja žezlo moje! 
\par 10 Moab je sud iz kojeg se umivam, na Edom ću baciti obuću, nad Filistejcem slaviti pobjedu!" 
\par 11 Tko će me dovesti do utvrđena grada, tko će me dovesti do Edoma? 
\par 12 Zar nećeš ti, o Bože, što nas odbaci? Zar nećeš više, Bože, sa četama našim? 
\par 13 Pomozi nam protiv dušmana, jer je ljudska pomoć ništavna! 
\par 14 S Božjom pomoću hrabro ćemo se boriti, Bog će zgaziti naše dušmane. 


\chapter{109}

\par 1 Zborovođi.  Psalam. Davidov.  Bože, diko moja, nemoj šutjeti! 
\par 2 Usta bezbožna i prijevarna na me se otvaraju, govore mi jezikom lažljivim, 
\par 3 riječima me mržnje okružuju, bezrazložno me napadaju. 
\par 4 Za moju me ljubav oni optužuju, a ja se samo molim. 
\par 5 Uzvraćaju mi zlo za dobro, mržnju za ljubav moju. 
\par 6 "Digni protiv njega bezbožnika i tužitelj nek' mu stane zdesna! 
\par 7 Kad mu se bude sudilo, nek' bude osuđen, i molitva mu se za grijeh uzela! 
\par 8 Dani njegovi nek' budu malobrojni, njegovu službu nek' dobije drugi! 
\par 9 Djeca njegova nek' postanu siročad, a njegova žena udovica! 
\par 10 Nek' mu djeca budu skitnice, prosjaci, nek' budu bačena iz opustjelih domova! 
\par 11 Nek' mu lihvar prigrabi sav posjed, tuđinci nek' razgrabe plod muke njegove! 
\par 12 Nitko ne imao prema njemu samilosti, nitko se ne smilovao siročadi njegovoj! 
\par 13 Neka mu se zatre potomstvo, u drugome koljenu neka se utrne ime njegovo! 
\par 14 Spominjao se Jahve grijeha njegovih, i grijeh njegove majke nek' se ne izbriše: 
\par 15 nek budu svagda Jahvi pred očima! Neka se sa zemlje izbriše spomen njihov!" 
\par 16 Jer se ne spomenu da čini milosrđe, već proganjaše bijedna i uboga i u smrt gonjaše čovjeka srca shrvana. 
\par 17 Prokletstvo je ljubio, pa neka ga stigne; blagoslova ne htjede, daleko nek' je od njega! 
\par 18 Prokletstvom nek' se odjene kao haljinom, neka kao voda uđe u njega i kao ulje u kosti njegove. 
\par 19 Bilo mu haljinom kojom se pokriva, pojas kojim se svagda paše! 
\par 20 Tako nek' plati Jahve tužiteljima mojim koji zlo govore protiv duše moje! 
\par 21 A ti, Jahve, Gospode, rad imena svog zauzmi se za me, spasi me jer je dobrostiva ljubav tvoja! 
\par 22 Jer bijedan sam i ubog, i srce je moje ranjeno u meni. 
\par 23 K'o sjena što se naginje ja nestajem, progone me kao skakavca. 
\par 24 Od posta mi koljena klecaju i tijelo moje omrša. 
\par 25 Ruglom sam njima postao, kimaju glavom kad me vide. 
\par 26 Pomozi mi, Jahve, Bože moj, po doborti me svojoj spasi! 
\par 27 Nek' upoznaju da je ovo ruka tvoja i da si ti ovo učinio, Jahve! 
\par 28 Oni nek' proklinju, ti blagoslivljaj; nek' se postide koji se na me podižu, a sluga tvoj nek' se raduje! 
\par 29 Stidom nek' se odjenu tužitelji moji i sramotom svojom nek' se k'o plaštem pokriju! 
\par 30 Slavit ću Jahvu iz svega grla i hvalit' ga u veliku mnoštvu 
\par 31 jer stoji s desne siromahu da mu dušu spasi od sudaca. 


\chapter{110}

\par 1 Psalam.  Davidov.   Riječ Jahvina Gospodinu mojemu: "Sjedi mi zdesna dok ne položim dušmane za podnožje tvojim nogama! 
\par 2 Žezlo tvoje moći protegnut će Jahve sa Siona: vladaj posred svojih neprijatelja! 
\par 3 Spreman je tvoj narod u svetim odorama za dan tvog junaštva: kao rosa iz krila zorina uza te su mladi ratnici." 
\par 4 Zakleo se Jahve i neće se pokajati: "Dovijeka ti si svećenik po redu Melkisedekovu!" 
\par 5 Gospodin ti je zdesna, on će oboriti kraljeve u dan gnjeva svojega. 
\par 6 On će sudit' narodima: bit će trupla na gomile, po svoj zemlji raskoljenih glava. 
\par 7 Na putu će se napit' iz potoka, visoko će dignuti glavu. 


\chapter{111}

\par 1 Aleluja!  ALEF Hvalit ću Jahvu svim srcem svojim BET u zboru pravednika, u zajednici njihovoj. 
\par 2 GIMEL Silna su djela Jahvina, DALET nek' razmišljaju o njima svi koji ih ljube. 
\par 3 HE Sjajno je i veličanstveno djelo njegovo, VAU i pravda njegova ostaje dovijeka. 
\par 4 ZAJIN Čudesima svojim spomen postavi, HET blag je Jahve i milosrdan. 
\par 5 TET Hranu dade štovateljima svojim, JOD dovijeka se sjeća svoga Saveza. 
\par 6 KAF Silna djela svoja objavi svom narodu, LAMED u posjed im dade zemlju pogana. 
\par 7 MEM Djela ruku njegovih vjernost su i pravednost, NUN stalne su sve naredbe njegove, 
\par 8 SAMEK utvrđene za sva vremena, dovijeka, AJIN sazdane na istini i na pravdi. 
\par 9 PE On posla spasenje svom narodu, SADE Savez svoj postavi zauvijek: KOF sveto je i časno ime njegovo! 
\par 10 REŠ Početak mudrosti strah Gospodnji! ŠIN Mudro čine koji ga poštuju. TAU Slava njegova ostaje dovijeka! 


\chapter{112}

\par 1 Aleluja!  ALEF Blago čovjeku koji se boji Jahve BET i koji uživa u naredbama njegovim: 
\par 2 GIMEL moćno će mu biti na zemlji potomstvo, DALET na pravednu će pokoljenju počivati blagoslov. 
\par 3 HE Blagostanje i bogatstvo bit će u domu njegovu, VAU njegova pravednost ostaje dovijeka. 
\par 4 ZAJIN Čestitima sviće k'o svjetlost u tami: HET blag, milosrdan i pravedan Jahve. 
\par 5 TET Dobro je čovjeku koji je milostiv i daje u zajam, JOD koji poslove svoje obavlja pravedno. 
\par 6 KAF Dovijeka neće on posrnuti: LAMED u vječnome će spomenu biti pravednik. 
\par 7 MEM Žalosne se vijesti neće bojati, NUN mirno je njegovo srce uzdajuć' se u Jahvu. 
\par 8 SAMEK Hrabro mu je srce, ničeg se ne boji, AJIN neprijatelje svoje prezire. 
\par 9 PE On prosipa, daje sirotinji: SADE pravednost njegova ostaje dovijeka, KOF njegovo će se čelo slavno uzdići. 
\par 10 REŠ Ljutito će to gledati bezbožnik, ŠIN škrgutat će zubima i venuti, TAU propast će želja opakih. 


\chapter{113}

\par 1 Aleluja!  Hvalite, sluge Jahvine, hvalite ime Jahvino! 
\par 2 Blagoslovljeno ime Jahvino sada i dovijeka! 
\par 3 Od istoka sunca do zalaska hvaljeno bilo ime Jahvino! 
\par 4 Uzvišen je Jahve nad sve narode, slava njegova nebesa nadvisuje. 
\par 5 Tko je kao Jahve, Bog naš, koji u visinama stoluje 
\par 6 i gleda odozgo nebo i zemlju? 
\par 7 Podiže iz prašine uboga, iz gliba vadi siromaha 
\par 8 da ga posadi s prvacima, s prvacima svoga naroda. 
\par 9 Nerotkinji daje da u domu stanuje kao radosna majka djece brojne. 


\chapter{114}

\par 1 Aleluja!  Kad izađe Izrael iz Egipta i kuća Jakovljeva iz naroda barbarskog, 
\par 2 Judeja mu posta svetište, a Izrael kraljevstvo njegovo. 
\par 3 Vidje more i uzmače, a Jordan ustuknu. 
\par 4 Bregovi skakahu poput ovnova i brežuljci poput jaganjaca. 
\par 5 Što ti je, more, da uzmičeš? Jordane, zašto natrag okrećeš? 
\par 6 Bregovi, zašto skačete poput ovnova i vi, brežuljci, poput jaganjaca? 
\par 7 Dršći, zemljo, pred licem Gospodnjim, pred licem Boga Jakovljeva. 
\par 8 On hrid pretvara u slap vodeni i stijenu u izvor vode. 


\chapter{115}

\par 1 Ne nama, o Jahve, ne nama, već svom imenu slavu daj zbog ljubavi i vjernosti svoje. 
\par 2 Zašto da govore pogani: "TÓa gdje je Bog njihov?" 
\par 3 Naš je Bog na nebesima, sve što mu se svidi to učini. 
\par 4 Idoli su njihovi srebro i zlato, ljudskih su ruku djelo. 
\par 5 Usta imaju, a ne govore, oči imaju, a ne vide. 
\par 6 Uši imaju, a ne čuju, nosnice, a ne mirišu. 
\par 7 Ruke imaju, a ne hvataju, noge imaju, a ne hodaju; glas im iz grla ne izlazi. 
\par 8 Takvi su i oni koji ih napraviše i svi koji se u njih uzdaju. 
\par 9 Dome Izraelov, u Jahvu se uzdaj! - On je štit i pomoćnik njihov. 
\par 10 Dome Aronov, u Jahvu se uzdaj! - On je štit i pomoćnik njihov. 
\par 11 Štovatelji Jahvini, u Jahvu se uzdajte! - On je štit i pomoćnik njihov. 
\par 12 Jahve će se nas spomenut' i on će nas blagoslovit': blagoslovit će dom Izraelov, blagoslovit će dom Aronov, 
\par 13 blagoslovit će one koji se Jahve boje - i male i velike. 
\par 14 Umnožio vas Jahve, vas i vaše sinove! 
\par 15 Blagoslovio vas Jahve koji stvori nebo i zemlju! 
\par 16 Nebo je nebo Jahvino, a zemlju dade sinovima čovječjim. 
\par 17 Ne, Jahvu mrtvi ne hvale, nitko od onih što siđu u Podzemlje. 
\par 18 Mi živi, mi Jahvu slavimo sada i dovijeka. Aleluja. 


\chapter{116}

\par 1 Ljubim Jahvu jer čuje vapaj molitve moje: 
\par 2 uho svoje prignu k meni u dan u koji ga zazvah. 
\par 3 Užeta smrti sapeše me, stegoše me zamke Podzemlja, snašla me muka i tjeskoba. 
\par 4 Tada zazvah ime Jahvino: "O Jahve, spasi život moj!" 
\par 5 Dobrostiv je Jahve i pravedan, pun sućuti je Bog naš. 
\par 6 Jahve čuva bezazlene: u nevolji bijah, on me izbavi. 
\par 7 Vrati se, dušo moja, u svoj pokoj, jer Jahve je dobrotvor tvoj. 
\par 8 On mi život od smrti izbavi, oči moje od suza, noge od pada. 
\par 9 Hodit ću pred licem Jahvinim u zemlji živih. 
\par 10 Ja vjerujem i kada kažem: "Nesretan sam veoma." 
\par 11 U smetenosti svojoj rekoh: "Svaki je čovjek lažac!" 
\par 12 Što da uzvratim Jahvi za sve što mi je učinio? 
\par 13 Uzet ću čašu spasenja i zazvat ću ime Jahvino. 
\par 14 Izvršit ću Jahvi zavjete svoje pred svim pukom njegovim. 
\par 15 Dragocjena je u očima Jahvinim smrt pobožnika njegovih. 
\par 16 Jahve, tvoj sam sluga, tvoj sluga, sin sluškinje tvoje: ti si razriješio okove moje. 
\par 17 Tebi ću prinijeti žrtve zahvalne, zazvat ću ime Jahvino. 
\par 18 Izvršit ću Jahvi zavjete svoje pred svim pukom njegovim, 
\par 19 u predvorjima Doma Jahvina, posred tebe, Jeruzaleme! 


\chapter{117}

\par 1 Aleluja!  Hvalite Jahvu, svi puci, slavite ga, svi narodi! 
\par 2 Silna je prema nama ljubav njegova, i vjernost Jahvina ostaje dovijeka! 


\chapter{118}

\par 1 Aleluja!  Zahvaljujte Jahvi jer je dobar, jer je vječna ljubav njegova! 
\par 2 Neka rekne dom Izraelov: "Vječna je ljubav njegova!" 
\par 3 Neka rekne dom Aronov: "Vječna je ljubav njegova!" 
\par 4 Svi koji se Jahve boje neka reknu: "Vječna je ljubav njegova!" 
\par 5 Iz tjeskobe Jahvu ja zazvah: on me usliša i oslobodi. 
\par 6 Jahve je sa mnom i ja ne strahujem: što mi tko može? 
\par 7 Jahve je sa mnom, pomoć moja, i zbunjene gledam dušmane. 
\par 8 Bolje se Jahvi uteći nego se uzdat' u čovjeka. 
\par 9 Bolje se Jahvi uteći nego se uzdat' u mogućnike. 
\par 10 Pogani me okružiše: imenom ih Jahvinim uništih. 
\par 11 Opkoliše me odasvud: imenom ih Jahvinim uništih. 
\par 12 Opkoliše me poput pčela, ubod im žeže kao trnje zapaljeno: imenom ih Jahvinim uništih. 
\par 13 Gurahu me, gurahu, da me obore, ali mi Jahve pomože. 
\par 14 Jahve je moja snaga i pjesma, on mi je spasitelj. 
\par 15 Čuj! Radost i spasenje odzvanja šatorima pravednika: Jahvina se proslavi desnica, 
\par 16 Jahvina me uzdigne desnica, Jahvina se proslavi desnica! 
\par 17 Ne, umrijeti neću nego živjeti i kazivat ću djela Jahvina. 
\par 18 Kaznom teškom kaznio me Jahve, ali me smrti ne preda. 
\par 19 Otvorite mi širom vrata pravde: ući ću, Jahvi zahvalit'! 
\par 20 "Ovo su vrata Jahvina, na njih ulaze pravedni!" 
\par 21 Zahvalit ću ti što si me uslišio i moj postao spasitelj. 
\par 22 Kamen što ga odbaciše graditelji postade kamen zaglavni. 
\par 23 Jahvino je to djelo: kakvo čudo u očima našim! 
\par 24 Ovo je dan što ga učini Jahve: kličimo i radujmo se njemu! 
\par 25 O Jahve, spasenje nam daj! Jahve, sreću nam daj! 
\par 26 Blagoslovljen koji dolazi u imenu Jahvinu! Blagoslivljamo vas iz Doma Jahvina! 
\par 27 Obasjao nas Bog Jahve! Složite povorku s grančicama u ruci sve do rogova žrtvenika. 
\par 28 Ti si Bog moj - tebi zahvaljujem: Bože moj, tebe ja uzvisujem. 
\par 29 Zahvaljujte Jahvi jer je dobar, jer je vječna ljubav njegova! 


\chapter{119}

\par 1 ALEF  Blaženi oni kojih je put neokaljan, koji hode po Zakonu Jahvinu! 
\par 2 Blaženi oni koji čuvaju propise njegove, čitavim srcem njega traže; 
\par 3 koji ne čine bezakonje, već hode putovima njegovim. 
\par 4 Naredbe si svoje dao da se brižno čuvaju. 
\par 5 O, kad bi čvrsti bili putovi moji da tvoja čuvam pravila! 
\par 6 Neću se postidjeti tada kad budem pazio na zapovijedi tvoje. 
\par 7 Slavit ću te u čestitosti srca kad naučim sudove pravde tvoje. 
\par 8 Tvoja ću pravila čuvati: ne zapusti me nikada! 
\par 9 BET Kako će mladić čistim sačuvati put svoj? Čuvajući riječi tvoje. 
\par 10 Svim srcem svojim tebe tražim; ne daj da zastranim od zapovijedi tvojih. 
\par 11 U srce pohranih riječ tvoju da protiv tebe ne sagriješim. 
\par 12 Blagoslovljen si, o Jahve, nauči me svojim pravilima. 
\par 13 Usnama svojim navješćujem sudove usta tvojih. 
\par 14 Putu se propisa tvojih radujem više no svemu bogatstvu. 
\par 15 Razmišljat ću o naredbama tvojim i putove ću tvoje razmatrat'. 
\par 16 Uživat ću u pravilima tvojim, riječi tvojih neću zaboravit'. 
\par 17 GIMEL Milostiv budi meni, sluzi svojem, da živim i tvoje riječi čuvam. 
\par 18 Otvori oči moje da gledam divote tvoga Zakona! 
\par 19 Ja sam došljak na zemlji, zapovijedi svoje nemoj od mene skrivati! 
\par 20 Duša mi gine u svako doba žudeći za tvojim odlukama. 
\par 21 Oholima ti si zaprijetio: prokleti koji odstupaju od zapovijedi tvojih. 
\par 22 Uzmi s mene rug i sramotu, jer tvoje ja čuvam propise. 
\par 23 Pa nek' se sastaju knezovi i proti meni govore, tvoj sluga razmišlja o pravilima tvojim. 
\par 24 Jer tvoja su svjedočanstva uživanje moje, tvoja su pravila moji savjetnici. 
\par 25 DALET Moja duša leži u prašini: po riječi svojoj vrati mi život. 
\par 26 Kazivao sam ti svoje putove i ti si me čuo: pravilima me svojim nauči. 
\par 27 Pokaži mi put odredaba svojih i o čudesima ću tvojim razmišljat'. 
\par 28 Suze roni duša moja od žalosti: po riječi svojoj ti me podigni! 
\par 29 Daleko me drži od puta zablude i Zakonom me svojim obdari! 
\par 30 Put istine ja sam odabrao, pred oči sam stavio odluke tvoje. 
\par 31 Uz propise tvoje ja čvrsto prianjam, o Jahve, nemoj me postidjeti! 
\par 32 Ja kročim putem zapovijedi tvojih jer si mi prosvijetlio srce. 
\par 33 HE Pokaži mi, Jahve, stazu pravila svojih i ja ću je čuvati do kraja. 
\par 34 Pouči me da se tvoga držim Zakona i čuvat ću ga svim srcem. 
\par 35 Uputi me stazom svojih zapovijedi, jer ja u njoj uživam. 
\par 36 Prikloni mi srce propisima svojim, a ne k pohlepi! 
\par 37 Odvrati moje oči da ne vide ništavost, život mi čuvaj na putu svojemu! 
\par 38 Ispuni svom sluzi obećanje koje si onima dao što te se boje. 
\par 39 Ukloni sramotu od koje strahujem, jer divni su tvoji sudovi. 
\par 40 Evo, čeznem za naredbama tvojim: pravdom me svojom poživi. 
\par 41 VAU Nek' milost tvoja, o Jahve, dođe na mene i spasenje tvoje po tvom obećanju. 
\par 42 Odgovorit ću onima koji me ruže, jer se uzdam u riječ tvoju. 
\par 43 Od mojih usta ne oduzmi riječ istine, jer se uzdam u sudove tvoje. 
\par 44 Tvoj ću Zakon čuvati uvijek i dovijeka. 
\par 45 Hodit ću putem prostranim, jer naredbe tvoje istražujem. 
\par 46 Pred kraljevima o tvojim ću propisima govorit' i zbunit' se neću. 
\par 47 U zapovijedima tvojim moja je naslada jer ih ljubim. 
\par 48 Prema zapovijedima tvojim ja podižem ruke i o tvojim odredbama razmišljam. 
\par 49 ZAJIN Spomeni se svoje riječi sluzi svojem kojom si mi dao nadu. 
\par 50 U nevolji sva mi je utjeha što mi život čuva riječ tvoja. 
\par 51 Oholice me napadaju žestoko, ali ja od tvog Zakona ne odstupam. 
\par 52 Sjećam se, o Jahve, davnih sudova tvojih i to me tješi. 
\par 53 Bijes me hvata zbog grešnika koji tvoj Zakon napuštaju. 
\par 54 Tvoje su mi naredbe pjesma u zemlji kojom putujem. 
\par 55 Noću se spominjem, Jahve, imena tvojega i tvoj čuvam Zakon. 
\par 56 Evo što je želja moja: čuvati tvoje odredbe. 
\par 57 HET Dio je moj, o Jahve - rekoh - da tvoje čuvam riječi. 
\par 58 Svim srcem lice tvoje ganuti hoću: smiluj mi se po svom obećanju. 
\par 59 Promislio sam putove svoje i k tvojem sam svjedočanstvu upravio noge. 
\par 60 Hitam i ne oklijevam da zapovijedi tvoje čuvam. 
\par 61 Opletoše me užeta grešnika, ali tvoga Zakona ja ne zaboravljam. 
\par 62 U ponoći ustajem da te slavim zbog pravednih tvojih odluka. 
\par 63 Prijatelj sam svima koji te se boje i koji tvoje čuvaju naredbe. 
\par 64 Dobrote tvoje, Jahve, puna je zemlja; nauči me odredbama svojim. 
\par 65 TET Učinio si dobro svom sluzi, Jahve, po riječi svojoj. 
\par 66 Nauči me razumu i znanju, jer u zapovijedi tvoje vjerujem. 
\par 67 Prije nego bjeh ponižen, lutao sam, ali sada tvoju čuvam riječ. 
\par 68 Ti si tako dobar i dobrostiv: nauči me pravilima svojim. 
\par 69 Oholi na me prijevare smišljaju, ali se ja svim srcem držim naredaba tvojih. 
\par 70 Srce im je poput sala bešćutno, a ja uživam u tvom Zakonu. 
\par 71 Dobro mi je što sam ponižen da bih tvoja naučio pravila. 
\par 72 Draži mi je zakon usta tvojih no tisuće zlatnika i srebrnika. 
\par 73 JOD Tvoje me ruke stvoriše i oblikovaše; prosvijetli me da naučim zapovijedi tvoje. 
\par 74 Štovatelji tvoji videć' me vesele se, jer se u riječ tvoju ja pouzdah. 
\par 75 Znadem, o Jahve, da su ti sudovi pravedni i da si me s pravom ponizio. 
\par 76 Tvoja ljubav nek' mi bude tješiteljicom po obećanju koje si dao sluzi svom. 
\par 77 Nek' dođe na me milosrđe tvoje da poživim, jer Zakon tvoj moja je naslada. 
\par 78 Nek' se smetu oholi, jer me tlače nizašto, a ja ću o naredbama tvojim razmišljat'. 
\par 79 Nek' mi se priklone štovatelji tvoji i koji znaju tvoje zapovijedi. 
\par 80 Nek' mi srce savršeno bude u tvojim pravilima da ne budem postiđen. 
\par 81 KAF Duša moja gine za tvojim spasenjem riječ tvoju željno čekam. 
\par 82 Oči mi čeznu za tvojom besjedom: kad ćeš mi donijeti utjehu? 
\par 83 Kao mijeh u dimu postadoh, ali pravila tvojih ne zaboravih. 
\par 84 Koliko dana ima sluga tvoj? Kad ćeš suditi progonitelje moje? 
\par 85 Oholnici mi jame iskopaše: oni ne rade po Zakonu tvojemu. 
\par 86 Sve zapovijedi tvoje istina su sama: nekriva me gone, pomozi mi. 
\par 87 Umalo me smrviše u zemlji, ali naredaba tvojih ja ne ostavljam. 
\par 88 Po svojoj me milosti poživi i čuvat ću svjedočanstvo tvojih usta. 
\par 89 LAMED Dovijeka, o Jahve, riječ tvoja ostaje, stalna poput nebesa. 
\par 90 od koljena do koljena tvoja je vjernost; učvrstio si zemlju i ona stoji. 
\par 91 Po tvojim zakonima stoje zauvijek jer sve tebi služi. 
\par 92 Da nije tvoj Zakon uživanje moje, propao bih u nevolji svojoj. 
\par 93 Naredaba tvojih neću zaboravit' dovijeka, jer po njima ti me oživljavaš. 
\par 94 Tvoj sam, Gospodine: spasi me, jer tvoje ja ištem naredbe. 
\par 95 Bezbožni vrebaju da me upropaste, ali ja na tvoje pazim propise. 
\par 96 Svakom savršenstvu vidim granicu, a zapovijed tvoja nema granica. 
\par 97 MEM O, kako ljubim Zakon tvoj, po cio dan o njemu razmišljam. 
\par 98 Tvoja me zapovijed mudrijim učini od dušmana mojih jer ona je sa mnom vječito. 
\par 99 Umniji sam od svih svojih učitelja jer razmišljam o svjedočanstvima tvojim. 
\par 100 Razumniji sam i od staraca jer tvoje čuvam naredbe. 
\par 101 Zla puta klone mi se noge da riječ tvoju sačuvam. 
\par 102 Od tvojih sudova ne odstupam, jer ti si me poučio. 
\par 103 Kako su slatke nepcu mom riječi tvoje, od meda su slađe ustima mojim. 
\par 104 Po tvojim naredbama postajem razuman, stoga mrzim sve putove lažne. 
\par 105 NUN Tvoja riječ nozi je mojoj svjetiljka i svjetlo mojoj stazi. 
\par 106 Kunem se i čvrsto odlučujem, i riječ ću održati: pravedne ću tvoje slijedit' odluke. 
\par 107 U nevolji sam velikoj, Jahve, po riječi me svojoj poživi. 
\par 108 Prinose usta mojih primi, Jahve, uči me sudovima svojim. 
\par 109 Život mi je u pogibelji neprestanoj, ali tvog Zakona ja ne zaboravljam. 
\par 110 Grešnici mi postaviše zamku, ali ne skrećem od tvojih naredaba. 
\par 111 Svjedočanstva tvoja vječna su mi baština, ona su radost mome srcu. 
\par 112 Prignuh srce da vrši naredbe tvoje uvijek i do kraja. 
\par 113 SAMEK Ja mrzim one koji su dvostruka srca, a ljubim Zakon tvoj. 
\par 114 Ti si moj štit i moj zaklon, u tvoju se riječ ja uzdam. 
\par 115 Odstupite od mene, zlikovci: držat ću zapovijedi Boga svoga. 
\par 116 Podrži me po svom obećanju i živjet ću; nemoj da se u svojoj nadi postidim. 
\par 117 Pomozi mi i spasit ću se, na tvoja ću pravila svagda paziti. 
\par 118 Ti prezireš one koji odstupaju od pravila tvojih jer je lažna misao njihova. 
\par 119 K'o hrđu zlotvore zemlje uklanjaš, zato ljubim tvoje propise. 
\par 120 Moje tijelo dršće od straha pred tobom, sudova tvojih ja se bojim. 
\par 121 AJIN Činim što je pravo i pravedno, ne predaj me tlačiteljima mojim. 
\par 122 Založi se za slugu svojega da me ne satru oholice! 
\par 123 Moje oči ginu od čežnje za spasenjem tvojim, za tvojom riječi pravednom. 
\par 124 Učini sluzi svom po svojoj dobroti i nauči me pravilima svojim. 
\par 125 Ja sam sluga tvoj: prosvijetli me da upoznam tvoje propise. 
\par 126 Čas je, o Jahve, da se javiš: oskvrnuše Zakon tvoj. 
\par 127 Stoga ljubim zapovijedi tvoje više no zlato, zlato žeženo. 
\par 128 Zato hodim po odredbama tvojim, mrski su mi svi lažni putovi. 
\par 129 PE Divna su tvoja svjedočanstva, stoga ih čuva duša moja. 
\par 130 Objava riječi tvojih prosvjetljuje, bezazlene urazumljuje. 
\par 131 Otvaram usta svoja zadahtan u žudnji jer čeznem za zapovijedima tvojim. 
\par 132 Obrati se k meni i milostiv mi budi kao onima koji ljube ime tvoje. 
\par 133 Korake mi upravljaj po svom obećanju da nikakva opačina ne ovlada mnome. 
\par 134 Izbavi me od nasilja ljudskog, i naredbe tvoje ja ću čuvati. 
\par 135 Licem svojim obasjaj slugu svog i nauči me pravilima svojim! 
\par 136 Potoci suza potekoše mi iz očiju jer se Zakon tvoj ne čuva. 
\par 137 SADE Pravedan si, Jahve, i pravi su sudovi tvoji. 
\par 138 Dao si Zakon pravedan i vjeran veoma. 
\par 139 Revnost me moja izjeda jer moji tlačitelji zaboravljaju riječi tvoje. 
\par 140 Tvoje su riječi prokušane veoma, zato ih tvoj sluga ljubi. 
\par 141 Malen sam i prezren, ali naredaba tvojih ne zaboravljam. 
\par 142 Pravda je tvoja pravda vječita i Zakon tvoj sama istina. 
\par 143 Tjeskoba me i nevolja snađe, al' tvoje su zapovijedi uživanje moje. 
\par 144 Vječna je pravda tvojeg svjedočanstva, prosvijetli me i živjet ću. 
\par 145 KOF Iz svega srca vapijem, Jahve, usliši me: tvoja ću pravila čuvati. 
\par 146 K tebi vapijem, spasi me, tvojeg ću se držat' svjedočanstva. 
\par 147 Pretječem zoru i molim za pomoć, u tvoje se riječi uzdam. 
\par 148 Oči moje straže noćne pretječu da razmišljam o besjedi tvojoj. 
\par 149 Po svojoj dobroti, Jahve, glas mi poslušaj, i po svojoj odluci poživi me. 
\par 150 Primiču se koji me podlo progone, daleko su oni od Zakona tvojega. 
\par 151 A ti si blizu, Jahve, i vjerne su sve zapovijedi tvoje. 
\par 152 Odavno znam za tvoje propise da si ih sazdao zasvagda. 
\par 153 REŠ Pogledaj na nevolju moju, izbavi me, jer Zakona tvog ne zaboravih. 
\par 154 Parnicu moju brani, po svom obećanju poživi me! 
\par 155 Daleko je spasenje od grešnika jer za pravila tvoja ne mare. 
\par 156 Veliko je, o Jahve, tvoje smilovanje: po odlukama svojim poživi me. 
\par 157 Mnogi me progone i tlače, od tvojih svjedočanstava ja ne odstupam. 
\par 158 Otpadnike vidjeh i zgadiše mi se jer tvojih riječi ne čuvaju. 
\par 159 Gle, naredbe tvoje ljubim, o Jahve: po dobroti svojoj poživi me. 
\par 160 Srž je riječi tvoje istina, vječan je sud pravde tvoje. 
\par 161 ŠIN Mogućnici me progone nizašto, al' samo pred tvojim riječima srce mi dršće. 
\par 162 Radujem se besjedama tvojim kao onaj koji se domogao velika plijena. 
\par 163 Mrzim na laž, grsti mi se ona, a ljubim tvoj Zakon. 
\par 164 Sedam puta na dan tebe hvalim zbog pravednih sudova tvojih. 
\par 165 Koji tvoj Zakon ljube, velik mir uživaju, ni o što se oni ne spotiču. 
\par 166 Pomoć tvoju čekam, o Jahve, tvoje zapovijedi izvršavam. 
\par 167 Moja duša čuva propise tvoje i ljubi ih veoma. 
\par 168 Čuvam tvoje naredbe i svjedočanstvo tvoje, jer svi su putovi moji pred tobom. 
\par 169 TAU Vapaj moj, Jahve, nek' do tebe dopre, po svojoj me riječi prosvijetli. 
\par 170 Nek' molitva moja dođe pred lice tvoje, po svojoj me riječi izbavi. 
\par 171 Usne moje nek' zapjevaju pohvalnu pjesmu jer si me naučio pravilima svojim. 
\par 172 Nek' mi pjeva jezik o riječi tvojoj, jer zapovijedi su tvoje sve pravedne. 
\par 173 Nek' mi ruka tvoja na pomoć bude jer odabrah tvoje naredbe. 
\par 174 Jahve, za tvojim spasenjem čeznem, uživam u tvom Zakonu. 
\par 175 Nek' živi duša moja i neka te hvali, a tvoji sudovi nek' mi na pomoć budu! 
\par 176 K'o ovca izgubljena ja zalutah: o, potraži slugu svojega jer zapovijedi tvoje ja ne zaboravih. 


\chapter{120}

\par 1 Hodočasnička pjesma  Kad bijah u nevolji, Jahvi zavapih i on me usliša. 
\par 2 Jahve, izbavi dušu moju od usana prijevarnih, od zlobna jezika! 
\par 3 Kojim zlom da te prokunem, zlobni jeziče? 
\par 4 Strelicama oštrim iz ratničke ruke i ugljevljem žarkim. 
\par 5 Jao meni što mi je boraviti u Mešeku i stanovati u šatorima kedarskim! 
\par 6 Predugo mi duša mora živjeti s mrziteljima mira. 
\par 7 Kada o miru govorim, oni sile na rat. 


\chapter{121}

\par 1 Hodočasnička pjesma. K brdima oči svoje uzdižem: odakle će mi doći pomoć? 
\par 2 Pomoć je moja od Jahve koji stvori nebo i zemlju. 
\par 3 Tvojoj nozi on posrnuti ne da i neće zadrijemati on, čuvar tvoj. 
\par 4 Ne, ne drijema i ne spava on, čuvar Izraelov. 
\par 5 Jahve je čuvar tvoj, Jahve je zasjen tvoj s desne tvoje! 
\par 6 Neće ti sunce nauditi danju ni mjesec noću. 
\par 7 Čuvao te Jahve od zla svakoga, čuvao dušu tvoju! 
\par 8 Čuvao Jahve tvoj izlazak i povratak odsada dovijeka. 


\chapter{122}

\par 1 Hodočasnička pjesma. Davidova.   Obradovah se kad mi rekoše: "Hajdemo u Dom Jahvin!" 
\par 2 Eto, noge nam već stoje na vratima tvojim, Jeruzaleme. 
\par 3 Jeruzaleme, grade čvrsto sazdani i kao u jedno saliveni! 
\par 4 Onamo uzlaze plemena, plemena Jahvina, po Zakonu Izraelovu, da slave ime Jahvino. 
\par 5 Ondje stoje sudačke stolice, stolice doma Davidova. 
\par 6 Molite za mir Jeruzalemov! Blago onima koji tebe ljube! 
\par 7 Neka bude mir u zidinama tvojim i pokoj u tvojim palačama! 
\par 8 Radi braće i prijatelja svojih klicat ću: "Mir tebi!" 
\par 9 Radi Doma Jahve, Boga našega, za sreću tvoju ja ću moliti. 


\chapter{123}

\par 1 Hodočasnička pjesma.  Oči svoje uzdižem k tebi koji u nebesima prebivaš. 
\par 2 Evo, kao što su uprte oči slugu u ruke gospodara i oči sluškinje u ruke gospodarice tako su oči naše uprte u Jahvu, Boga našega, dok nam se ne smiluje. 
\par 3 Smiluj nam se, Jahve, smiluj se nama jer se do grla nasitismo prezira. 
\par 4 Presita nam je duša podsmijeha obijesnih, poruga oholih. 


\chapter{124}

\par 1 Hodočasnička pjesma. Davidova.   Da nije Jahve za nas bio - neka slobodno rekne Izrael - 
\par 2 da nije Jahve za nas bio: kad se ljudi digoše proti nama, 
\par 3 žive bi nas progutali. Kad je uskipio bijes njihov na nas, 
\par 4 voda bi nas podavila; bujica bi nas odnijela, 
\par 5 vode pobješnjele sve nas potopile. 
\par 6 Blagoslovljen Jahve koji nas ne dade za plijen zubima njihovim! 
\par 7 Duša je naša poput ptice umakla iz zamke lovaca: raskinula se zamka, a mi umakosmo! 
\par 8 Pomoć je naša u imenu Jahve koji stvori nebo i zemlju. 


\chapter{125}

\par 1 Hodočasnička pjesma.  Tko se uzda u Jahvu, on je kao brdo Sion: ne pomiče se, ostaje dovijeka. 
\par 2 Bregovi okružuju Jeruzalem: Jahve okružuje narod svoj odsada i dovijeka. 
\par 3 I neće vladati žezlo bezbožničko nad udesom pravednih, da ne bi pravedni ruke za bezakonjem pružili. 
\par 4 Učini, Jahve, dobro dobrima i čestitima u srcu. 
\par 5 A koji na krive skreću putove nek' ih istrijebi Jahve sa zločincima! Mir nad Izraelom! 


\chapter{126}

\par 1 Hodočasnička pjesma.  Kad Jahve vraćaše sužnjeve sionske, bilo nam je k'o da snivamo. 
\par 2 Usta nam bjehu puna smijeha, a jezik klicanja. Među poganima tad se govorilo: "Velika im djela Jahve učini!" 
\par 3 Velika nam djela učini Jahve: opet smo radosni! 
\par 4 Vrati, o Jahve, sužnjeve naše k'o potoke negepske! 
\par 5 Oni koji siju u suzama, žanju u pjesmi. 
\par 6 Išli su plačući noseći sjeme sjetveno: vraćat će se s pjesmom, noseći snoplje svoje. 


\chapter{127}

\par 1 Hodočasnička pjesma. Salomonova.   Ako Jahve kuću ne gradi, uzalud se muče graditelji. Ako Jahve grad ne čuva, uzalud stražar bdi. 
\par 2 Uzalud vam je ustat prije zore i dugo u noć sjediti, vi što jedete kruh muke: miljenicima svojim u snu on daje. 
\par 3 Evo: sinovi su Jahvin dar, plod utrobe njegova je nagrada. 
\par 4 Strelica u ruci ratnika - to su sinovi mladosti. 
\par 5 Blago čovjeku koji njima napuni tobolac, neće se postidjeti kad se prÓeo bude s dušmanom na vratima. 


\chapter{128}

\par 1 Hodočasnička pjesma.  Blago svakome koji se Jahve boji, koji njegovim hodi stazama! 
\par 2 Plod ruku svojih ti ćeš uživati, blago tebi, dobro će ti biti. 
\par 3 Žena će ti biti kao plodna loza u odajama tvoje kuće; sinovi tvoji k'o mladice masline oko stola tvojega. 
\par 4 Eto, tako će biti blagoslovljen čovjek koji se Jahve boji! 
\par 5 Blagoslovio te Jahve sa Siona, uživao sreću Jeruzalema sve dane života svog! 
\par 6 Vidio djecu svojih sinova, mir nad Izraelom! 


\chapter{129}

\par 1 Hodočasnička pjesma.  "Mnogo su me od mladosti tlačili" - neka rekne sad Izrael! 
\par 2 "Mnogo su me od mladosti tlačili, ali me ne svladaše. 
\par 3 Po leđima su mojim orači orali, duge brazde povlačili. 
\par 4 Al' Jahve pravedni isiječe užeta zlikovcima!" 
\par 5 Nek' se postide i uzmaknu svi koji mrze Sion! 
\par 6 Nek' budu k'o trava na krovu što povene prije nego je počupaju. 
\par 7 Žetelac njome ne napuni ruku ni naručje onaj koji veže snopove. 
\par 8 A prolaznici nek' ne reknu: "Blagoslov Jahvin nad vama! Blagoslivljamo vas imenom Jahvinim!" 

\chapter{130}

\par 1 Hodočasnička pjesma.  Iz dubine, Jahve, vapijem tebi: 
\par 2 Gospodine, čuj glas moj! Neka pazi uho tvoje na glas moga vapaja! 
\par 3 Ako se, Jahve, grijeha budeš spominjao, Gospodine, tko će opstati? 
\par 4 Al' u tebe je praštanje, da bi te se bojali. 
\par 5 U Jahvu ja se uzdam, duša se moja u njegovu uzda riječ. 
\par 6 Duša moja čeka Gospodina više no zoru straža noćna; više no zoru straža noćna 
\par 7 nek' Izrael čeka Jahvu. Jer je u Jahve milosrđe i obilno je u njega otkupljenje; 
\par 8 on će otkupiti Izraela od svih grijeha njegovih. 


\chapter{131}

\par 1 Hodočasnička pjesma. Davidova.   O Jahve, ne gordi se moje srce niti se oči uznose. Ne idem za stvarima velikim ni za čudima što su iznad mene. 
\par 2 Ne, ja sam se smirio i upokojio dušu svoju; kao dojenče na grudima majke, kao dojenče duša je moja u meni. 
\par 3 U Jahvu se, Izraele, uzdaj odsada dovijeka. 


\chapter{132}

\par 1 Hodočasnička pjesma. Spomeni se, o Jahve, Davida i sve revnosti njegove:  
\par 2 kako se Jahvi zakleo, zavjetovao Snazi Jakovljevoj: 
\par 3 "Neću ući u šator doma svog nit' uzaći na ležaj svoje postelje, 
\par 4 neću pustit' snu na oči nit' počinka dati vjeđama, 
\par 5 dok Jahvi mjesto ne nađem, boravište Snazi Jakovljevoj." 
\par 6 Eto, čusmo za nj u Efrati, nađosmo ga u Poljima jaarskim. 
\par 7 Uđimo u stan njegov, pred noge mu padnimo! 
\par 8 "Ustani, o Jahve, pođi k svom počivalištu, ti i Kovčeg sile tvoje! 
\par 9 Svećenici tvoji nek' se obuku u pravednost, pobožnici tvoji nek' radosno kliču! 
\par 10 Poradi Davida, sluge svojega, ne odvrati lica od svog pomazanika!" 
\par 11 Jahve se zakle Davidu zakletvom tvrdom od koje neće odustati: "Potomka tvoje utrobe posadit ću na prijestolje tvoje. 
\par 12 Budu li ti sinovi Savez moj čuvali i naredbe kojima ih učim, i sinovi će njini dovijeka sjedit' na tvom prijestolju." 
\par 13 Jer Jahve odabra Sion, njega zaželje sebi za sjedište. 
\par 14 "Ovo mi je počivalište vječno, boravit ću ovdje jer tako poželjeh. 
\par 15 Žitak ću njegov blagosloviti, siromahe nahraniti kruhom. 
\par 16 Svećenike njegove u spas ću odjenuti, sveti će njegovi kliktati radosno. 
\par 17 Učinit ću da ondje za Davida rog izraste, pripravit ću svjetiljku za svog pomazanika. 
\par 18 U sram ću mu obući dušmane, a na njemu će blistat' vijenac moj." 


\chapter{133}

\par 1 Hodočasnička pjesma. Davidova.   Gle, kako je dobro i kako je milo kao braća zajedno živjeti: 
\par 2 kao na glavi ulje dragocjeno što slazi na bradu, bradu Aronovu, što slazi na skute haljina njegovih; 
\par 3 kao rosa s Hermona što slazi na brdo Sion. Ondje Jahve daje svoj blagoslov i život dovijeka. 


\chapter{134}

\par 1 Hodočasnička pjesma.  Sad, blagoslivljajte Jahvu, sve sluge Jahvine što stojite u Domu Jahvinu, u noćnim satima! 
\par 2 Dižite svoje ruke prema Svetištu i Jahvu blagoslivljajte! 
\par 3 "Blagoslovio te sa Siona Jahve koji stvori nebo i zemlju!" 


\chapter{135}

\par 1 Aleluja!  Hvalite ime Jahvino, hvalite, sluge Jahvine 
\par 2 koji u Domu Jahvinu stojite u predvorjima Doma Boga našega! 
\par 3 Hvalite Jahvu jer dobar je Jahve, pjevajte imenu njegovu jer je ljupko! 
\par 4 Jer Jahve sebi odabra Jakova, Izraela za dragu svojinu. 
\par 5 Znadem da je velik Jahve, da je nad bozima svim gospodar. 
\par 6 Što god se Jahvi svidi, to čini na nebu i na zemlji, na moru i u bezdanima. 
\par 7 Oblake diže s kraja zemlje; stvara kiši munje, vjetar izvodi iz skrovišta njegovih. 
\par 8 On Egiptu pobi prvorođence, ljude i stoku podjednako. 
\par 9 On učini znamenja i čudesa usred tebe, Egipte, protiv Faraona i svih slugu njegovih. 
\par 10 On pobi narode mnoge i pogubi kraljeve moćne: 
\par 11 Sihona, kralja amorejskog, i Oga, kralja bašanskog, i sva kraljevstva kanaanska. 
\par 12 I dade njihovu zemlju u baštinu, u baštinu Izraelu, narodu svom. 
\par 13 Ime tvoje, o Jahve, ostaje dovijeka i spomen na te, o Jahve, od koljena do koljena. 
\par 14 Jer Jahve štiti narod svoj, slugama svojim on je milostiv. 
\par 15 Kumiri poganski, srebro i zlato, ljudskih su ruku djelo: 
\par 16 usta imaju, a ne govore; oči imaju, a ne vide; 
\par 17 uši imaju, a ne čuju; i nema daha u ustima njihovim. 
\par 18 Takvi su i oni koji ih napraviše i svi koji se u njih uzdaju. 
\par 19 Dome Izraelov, Jahvu blagoslivljaj! Dome Aronov, Jahvu blagoslivljaj! 
\par 20 Dome Levijev, Jahvu blagoslivljaj! Štovatelji Jahvini, Jahvu blagoslivljajte! 
\par 21 Blagoslovljen sa Siona Jahve koji prebiva u Jeruzalemu! 


\chapter{136}

\par 1 Aleluja!  Hvalite Jahvu jer je dobar: vječna je ljubav njegova! 
\par 2 Hvalite Boga nad bogovima: vječna je ljubav njegova! 
\par 3 Hvalite Gospodara nad gospodarima: vječna je ljubav njegova! 
\par 4 Jedini on učini čuda velika: vječna je ljubav njegova! 
\par 5 Mudro sazda on nebesa: vječna je ljubav njegova! 
\par 6 On utvrdi zemlju nad vodama: vječna je ljubav njegova! 
\par 7 On načini svjetlila velika: vječna je ljubav njegova! 
\par 8 Sunce da vlada danom: vječna je ljubav njegova! 
\par 9 Mjesec i zvijezde da vladaju noću: vječna je ljubav njegova! 
\par 10 On pobi prvorođence Egiptu: vječna je ljubav njegova! 
\par 11 Izvede Izraela iz njega: vječna je ljubav njegova! 
\par 12 Mišicom jakom, rukom ispruženom: vječna je ljubav njegova! 
\par 13 On Crveno more razdvoji: vječna je ljubav njegova! 
\par 14 Provede Izraela posred voda: vječna je ljubav njegova! 
\par 15 I vrgnu Faraona i vojsku mu u Crveno more: vječna je ljubav njegova! 
\par 16 On narod svoj vođaše pustinjom: vječna je ljubav njegova! 
\par 17 On udari kraljeve velike: vječna je ljubav njegova! 
\par 18 I pogubi kraljeve moćne: vječna je ljubav njegova! 
\par 19 Sihona, kralja amorejskog: vječna je ljubav njegova! 
\par 20 Oga, kralja bašanskog: vječna je ljubav njegova! 
\par 21 I njihovu zemlju dade u baštinu: vječna je ljubav njegova! 
\par 22 U baštinu Izraelu, sluzi svome: vječna je ljubav njegova! 
\par 23 On se spomenu nas u poniženju našem: vječna je ljubav njegova! 
\par 24 Od dušmana nas naših oslobodi: vječna je ljubav njegova! 
\par 25 On daje hrane svakom tijelu: vječna je ljubav njegova! 
\par 26 Hvalite Boga nebeskog: vječna je ljubav njegova! 


\chapter{137}

\par 1 Na obali rijeka babilonskih sjeđasmo i plakasmo spominjući se Siona; 
\par 2 o vrbe naokolo harfe svoje bijasmo povješali. 
\par 3 I tada naši tamničari zaiskaše od nas da pjevamo, porobljivači naši zaiskaše da se veselimo: "Pjevajte nam pjesmu sionsku!" 
\par 4 Kako da pjesmu Jahvinu pjevamo u zemlji tuđinskoj! 
\par 5 Nek' se osuši desnica moja, Jeruzaleme, ako tebe zaboravim! 
\par 6 Nek' mi se jezik za nepce prilijepi ako spomen tvoj smetnem ja ikada, ako ne stavim Jeruzalem vrh svake radosti svoje! 
\par 7 Ne zaboravi, Jahve, sinovima Edoma kako su u dan kobni Jeruzalemov vikali oni: "Rušite! Srušite ga do temelja!" 
\par 8 Kćeri babilonska, pustošiteljice, blažen koji ti vrati milo za drago za sva zla što si nam ih nanijela! 
\par 9 Blažen koji zgrabi i smrska o stijenu tvoju dojenčad! 


\chapter{138}

\par 1 Davidov.   Zahvaljujem ti, Jahve, iz svega srca jer si čuo riječi mojih usta. Pred licem anđela pjevam tebi, 
\par 2 bacam se nice prema svetom Hramu tvojemu. Zahvaljujem imenu tvojem za tvoju dobrotu i vjernost, jer si nada sve uzveličao obećanje svoje. 
\par 3 Kad sam te zazvao, uslišio si me, dušu si moju pokrijepio. 
\par 4 Nek' ti zahvaljuju, Jahve, svi kraljevi zemlje kad čuju riječi usta tvojih, 
\par 5 nek' pjevaju putove Jahvine: "Zaista, velika je slava Jahvina!" 
\par 6 Zaista, uzvišen je Jahve, ali gleda na ponizna, a oholicu izdaleka poznaje. 
\par 7 Kroz nevolje kad budem kročio, život mi čuvaj, pruži ruku proti gnjevu mojih dušmana; nek' me tvoja spasi desnica! 
\par 8 Jahve, što ja počeh, ti dovrši! Jahve, vječna je ljubav tvoja: djelo ruku svojih ne zapusti! 


\chapter{139}

\par 1 Zborovođi.  Davidov.   Jahve, proničeš me svega i poznaješ, 
\par 2 ti znaš kada sjednem i kada ustanem, izdaleka ti već misli moje poznaješ. 
\par 3 Hodam li ili ležim, sve ti vidiš, znani su ti svi moji putovi. 
\par 4 Riječ mi još nije na jezik došla, a ti, Jahve, sve već znadeš. 
\par 5 S leđa i s lica ti me obuhvaćaš, na mene si ruku svoju stavio. 
\par 6 Znanje to odveć mi je čudesno, previsoko da bih ga dokučio. 
\par 7 Kamo da idem od duha tvojega i kamo da od tvog lica pobjegnem? 
\par 8 Ako se na nebo popnem, ondje si, ako u Podzemlje legnem, i ondje si. 
\par 9 Uzmem li krila zorina pa se naselim moru na kraj 
\par 10 i ondje bi me ruka tvoja vodila, desnica bi me tvoja držala. 
\par 11 Reknem li: "Nek' me barem tmine zakriju i nek' me noć umjesto svjetla okruži!" - 
\par 12 ni tmina tebi neće biti tamna: noć sjaji kao dan i tama kao svjetlost. 
\par 13 Jer ti si moje stvorio bubrege, satkao me u krilu majčinu. 
\par 14 Hvala ti što sam stvoren tako čudesno, što su djela tvoja predivna. Dušu moju do dna si poznavao, 
\par 15 kosti moje ne bjehu ti sakrite dok nastajah u tajnosti, otkan u dubini zemlje. 
\par 16 Oči tvoje već tada gledahu djela moja, sve već bješe zapisano u knjizi tvojoj: dani su mi određeni dok još ne bješe ni jednoga. 
\par 17 Kako su mi, Bože, naumi tvoji nedokučivi, kako li je neprocjenjiv zbroj njihov. 
\par 18 Da ih brojim? Više ih je nego pijeska! Dođem li im do kraja, ti mi preostaješ! 
\par 19 De, istrijebi, Bože, zlotvora, krvoloci nek' odstupe od mene! 
\par 20 Jer podmuklo se bune protiv tebe, uzalud se dižu tvoji dušmani. 
\par 21 Jahve, zar da ne mrzim tvoje mrzitelje? Zar da mi se ne gade protivnici tvoji? 
\par 22 Mržnjom dubokom ja ih mrzim i držim ih svojim neprijateljima. 
\par 23 Pronikni me svega, Bože, srce mi upoznaj, iskušaj me i upoznaj misli moje: 
\par 24 pogledaj, ne idem li putem pogubnim i povedi me putem vječnim! 


\chapter{140}

\par 1 Zborovođi.  Psalam. Davidov. 
\par 2 Izbavi me, Jahve, od čovjeka zlobna, zaštiti me od čovjeka nasilna: 
\par 3 od onih koji pakosti u srcu smišljaju i čitav dan začinju kavge. 
\par 4 Kao zmije bruse jezike svoje, pod usnama im je otrov ljutičin. 
\par 5 Spasi me, Jahve, od ruku zlotvora, čuvaj me od čovjeka nasilna koji hoće da mi noga posrne. 
\par 6 Oholice mi potajno nastavljaju zamku, užetima mrežu pletu, kraj puta klopke mi stavljaju. 
\par 7 Zavapih Jahvi: "Ti si Bog moj! Poslušaj, o Jahve, krik mojih molitava! 
\par 8 Jahve, Gospode moj, spasitelju silni moj, u dan boja zakloni mi glavu!" 
\par 9 Ne daj da se ispune želje zlotvora, ne daj da svoje on izvrši namjere! 
\par 10 Nek' glavu ne podignu oni koji me opkoliše, nek' na njih padne zloba njihovih usana! 
\par 11 Nek' daždi po njima ugljevlje ognjeno, nek' se strovale u jamu da više ne ustanu! 
\par 12 Opadač se neće održat' na zemlji, silnika će odjednom zgrabiti nesreća. 
\par 13 Znam da će Jahve dati pravo ubogu i pravicu siromasima. 
\par 14 Zaista, pravedni će tvoje ime slaviti, pred tvojim će licem boraviti čestiti. 


\chapter{141}

\par 1 Psalam.  Davidov.   Prizivljem te, Jahve, k meni pohitaj! Slušaj glas moj kojim tebi vapijem! 
\par 2 Nek' mi se uzdigne molitva kao kad pred lice tvoje, podizanje mojih ruku nek' bude k'o prinos večernji! 
\par 3 Na usta mi, Jahve, stražu postavi i stražare na vrata usana mojih! 
\par 4 Ne daj da mi se srce zlu prikloni, da bezbožno počinim djela opaka; i u društvu zlotvora da ne blagujem poslastica njihovih! 
\par 5 Nek' me samo udari pravednik, ljubav je što me kara, al' ulje grešničko neće mi glavu pomazat'; zloći njihovoj oprijet ću se uvijek svojom molitvom. 
\par 6 Kad strovale niz hridinu suce njihove, razumjet će kako blage bjehu riječi moje. 
\par 7 Kao kad orač ore i para zemlju, tako će im se na rubu Podzemlja kosti rasuti. 
\par 8 U te su, Jahve, uprte oči moje, k tebi se utječem, ne daj da mi duša propadne! 
\par 9 Čuvaj me od stupice koju postaviše meni, od zamki zločinaca! 
\par 10 Nek' u vlastite zamke upadnu zlotvori, a ja neka im umaknem! 


\chapter{142}

\par 1 Poučna pjesma. Davidova. Kad bijaše u spilji. Molitva. 
\par 2 Iz svega glasa vapijem Jahvi, iz svega glasa Jahvu zaklinjem. 
\par 3 Pred njim svoju izlijevam tužaljku, tjeskobu svoju pred njim razastirem. 
\par 4 Ako duh moj i klone u meni, ti put moj poznaješ. Na putu kojim prolazim potajnu mi zamku staviše. 
\par 5 Obazrem li se nadesno i pogledam: nitko ne zna za mene. Nemam kamo pobjeći, nitko za život moj ne mari. 
\par 6 K tebi, Jahve, vapijem; govorim: ti si mi utočište, ti si dio moj u zemlji živih. 
\par 7 Poslušaj moje vapaje jer sam veoma nevoljan. Izbavi me od gonitelja mojih jer od mene oni su moćniji. 
\par 8 Izvedi iz tamnice dušu moju da zahvaljujem imenu tvojemu. Oko mene će se okupiti pravednici zbog dobra što si ga iskazao meni. 


\chapter{143}

\par 1 Psalam.  Davidov.   Jahve, slušaj moju molitvu, u vjernosti svojoj prikloni uho mojim vapajima, u pravednosti me svojoj usliši! 
\par 2 Ne idi na sud sa slugom svojim, jer nitko živ nije pravedan pred tobom! 
\par 3 Dušmanin mi dušu progoni, o zemlju pritisnu život moj; u tmine me baci da stanujem kao oni koji su davno umrli. 
\par 4 Duh moj već zamire u meni, srce mi trne u grudima. 
\par 5 Spominjem se dana minulih, mislim o svim djelima tvojim, o djelima ruku tvojih razmišljam. 
\par 6 Ruke svoje za tobom pružam, duša moja k'o suha zemlja za tobom žeđa. 
\par 7 Usliši me brzo, o Jahve, dah moj već je na izmaku! Lica svojeg preda mnom ne skrivaj, da ne postanem kao oni koji u grob silaze! 
\par 8 Objavi mi jutrom dobrotu svoju jer se uzdam u tebe. Put mi kaži kojim ću krenuti jer k tebi dušu uzdižem. 
\par 9 Izbavi me, Jahve, od mojih dušmana, tebi ja se utječem. 
\par 10 Nauči me da vršim volju tvoju jer ti si Bog moj. Duh tvoj dobri nek' me po ravnu putu vodi! 
\par 11 Zbog imena svog, Jahve, poživi me, zbog svoje pravednosti dušu mi izvedi iz tjeskobe! 
\par 12 Po svojoj dobroti satri moje dušmane, uništi sve moje tlačitelje, jer ja sam sluga tvoj! 


\chapter{144}

\par 1 Davidov.   Blagoslovljen Jahve, hridina moja: ruke mi uči boju a prste ratu. 
\par 2 On je ljubav moja i tvrđava moja, zaštita moja, izbavitelj moj, štit moj za koji se sklanjam; on mi narode stavlja pod noge! 
\par 3 Što je čovjek, o Jahve, da ga poznaješ, što li čedo ljudsko da ga se spominješ? 
\par 4 Poput daška je čovjek, dani njegovi kao sjena nestaju. 
\par 5 Jahve, nagni svoja nebesa i siđi, takni bregove: i zadimit će se! 
\par 6 Sijevni munjom i rasprši dušmane, odapni strijele i rasprši ih! 
\par 7 Ruku pruži iz visina, istrgni me i spasi iz voda beskrajnih, iz šaka sinova tuđinskih: 
\par 8 laži govore usta njihova, a desnica krivo priseže. 
\par 9 Pjevat ću ti, Bože, pjesmu novu, na harfi od deset žica svirat ću. 
\par 10 Ti daješ pobjedu kraljevima, koji si spasio Davida, slugu svojega. Od pogubna mača 
\par 11 spasi mene, oslobodi me iz ruke tuđinske; laži govore usta njihova, a desnica krivo priseže. 
\par 12 Daj da nam sinovi budu kao biljke što rastu od mladosti svoje; a kćeri naše kao stupovi ugaoni, krasne poput hramskog stupovlja; 
\par 13 da nam žitnice budu pune svakog obilja, s plodovima svakojakim u izobilju; 
\par 14 ovce naše plodile se na tisuće, plodile se beskrajno na našim poljima; stoka naša neka bude tovna! U zidinama nam ne bilo proboja ni ropstva ni plača na ulicama našim! 
\par 15 Blago narodu kojem je tako, blago narodu kojem je Jahve Bog! 


\chapter{145}

\par 1 Hvalospjev.  Davidov.  ALEF Slavit ću te, o Bože, kralju moj, ime ću tvoje blagoslivljat' uvijek i dovijeka. 
\par 2 BET Svaki ću dan tebe slaviti, ime ću tvoje hvaliti uvijek i dovijeka. GIMEL 
\par 3 Velik je Jahve i svake hvale dostojan, nedokučiva je veličina njegova! DALET 
\par 4 Naraštaj naraštaju kazuje djela tvoja i silu tvoju naviješta. 
\par 5 HE Govore o blistavoj slavi tvoga veličanstva i čudesa tvoja objavljuju. 
\par 6 VAU Kazuju strahovitu silu djela tvojih, veličinu tvoju pripovijedaju. 
\par 7 ZAJIN Razglašuju spomen velike dobrote tvoje i pravednosti tvojoj kliču. 
\par 8 HET Milostiv je Jahve i milosrdan, spor na srdžbu, bogat dobrotom. 
\par 9 TET Gospodin je dobar svima, milosrdan svim djelima svojim. 
\par 10 JOD Nek' te slave, Jahve, sva djela tvoja i tvoji sveti nek' te blagoslivlju! 
\par 11 KAF Neka kazuju slavu tvoga kraljevstva, neka o sili tvojoj govore 
\par 12 LAMED da objave ljudskoj djeci silu tvoju i slavu divnoga kraljevstva tvoga. 
\par 13 MEM Kraljevstvo tvoje kraljevstvo je vječno, tvoja vladavina za sva pokoljenja. NUN Vjeran je Jahve u svim riječima svojim i svet u svim svojim djelima. 
\par 14 SAMEK Jahve podupire sve koji posrću i pognute on uspravlja. 
\par 15 AJIN Oči sviju u tebe su uprte, ti im hranu daješ u pravo vrijeme. 
\par 16 PE Ti otvaraš ruku svoju, do mile volje sitiš sve živo. 
\par 17 SADE Pravedan si, Jahve, na svim putovima svojim i svet u svim svojim djelima. 
\par 18 KOF Blizu je Jahve svima koji ga prizivlju, svima koji ga zazivaju iskreno. 
\par 19 REŠ On ispunja želje štovatelja svojih, sluša njihove vapaje i spasava ih. 
\par 20 ŠIN Jahve štiti one koji njega ljube, a zlotvore sve će zatrti. 
\par 21 TAU Nek' usta moja kazuju hvalu Jahvinu i svako tijelo nek' slavi sveto ime njegovo - uvijek i dovijeka. 


\chapter{146}

\par 1 Aleluja!  Hvali, dušo moja, Jahvu! 
\par 2 Hvalit ću Jahvu sveg života svojeg. Dok me bude, Bogu svom ću pjevati. 
\par 3 Ne uzdajte se u knezove, u čovjeka od kog nema spasenja! 
\par 4 Iziđe li duh iz njega, u zemlju svoju on se vraća i propadaju sve misli njegove. 
\par 5 Blago onom kome je pomoćnik Bog Jakovljev, kome je ufanje u Jahvi, Bogu njegovu, 
\par 6 koji stvori nebo i zemlju, more i sve što je u njima; koji ostaje vjeran dovijeka, 
\par 7 potlačenima vraća pravicu, a gladnima kruh daje. Jahve oslobađa sužnje, 
\par 8 Jahve slijepcima oči otvara. Jahve uspravlja prignute, Jahve ljubi pravedne. 
\par 9 Jahve štiti tuđince, sirote i udovice podupire, a grešnicima mrsi putove. 
\par 10 Jahve će kraljevati dovijeka, tvoj Bog, Sione, od koljena do koljena. Aleluja! 


\chapter{147}

\par 1 Aleluja!  Hvalite Jahvu jer je dobar, pjevajte Bogu našem jer je sladak; svake hvale on je dostojan! 
\par 2 Jahve gradi Jeruzalem, sabire raspršene Izraelce. 
\par 3 On liječi one koji su srca skršena i povija rane njihove. 
\par 4 On određuje broj zvijezda, svaku njezinim imenom naziva. 
\par 5 Velik je naš Gospodin i svesilan, nema mjere mudrosti njegovoj. 
\par 6 Jahve pridiže ponizne, zlotvore do zemlje snizuje. 
\par 7 Pjevajte Jahvi pjesmu zahvalnu, svirajte na citari Bogu našem! 
\par 8 Oblacima on prekriva nebesa i zemlji kišu sprema; daje da po bregovima raste trava i bilje na službu čovjeku. 
\par 9 On stoci hranu daje i mladim gavranima kada grakću. 
\par 10 Za konjsku snagu on ne mari nit' mu se mile bedra čovječja. 
\par 11 Mili su Jahvi oni koji se njega boje, koji se uzdaju u dobrotu njegovu. 
\par 12 Slavi Jahvu, Jeruzaleme, hvali Boga svoga, Sione! 
\par 13 On učvrsti zasune vrata tvojih, blagoslovi u tebi tvoje sinove. 
\par 14 On dade mir granicama tvojim, pšenicom te hrani najboljom. 
\par 15 Besjedu svoju šalje na zemlju, brzo trči riječ njegova. 
\par 16 Kao vunu snijeg razbacuje, prosipa mraz poput pepela. 
\par 17 On sipa grÓad kao zalogaje, voda mrzne od njegove studeni. 
\par 18 Riječ svoju pošalje i vode se tope; dunu vjetrom i vode otječu. 
\par 19 Riječ svoju on objavi Jakovu, odluke svoje i zakone Izraelu. 
\par 20 Ne učini tako nijednom narodu: nijednom naredbe svoje ne objavi! Aleluja! 


\chapter{148}

\par 1 Aleluja!  Hvalite Jahvu s nebesa, hvalite ga u visinama! 
\par 2 Hvalite ga, svi anđeli njegovi, hvalite ga, sve vojske njegove! 
\par 3 Hvalite ga, sunce i mjeseče, hvalite ga, sve zvijezde svjetlosne! 
\par 4 Hvalite ga, nebesa nebeska, i vode nad svodom nebeskim! 
\par 5 Neka hvale ime Jahvino jer on zapovjedi i postadoše. 
\par 6 Postavi ih zauvijek i dovijeka po zakonu koji neće proći. 
\par 7 Hvalite Jahvu sa zemlje, nemani morske i svi bezdani! 
\par 8 Ognju i grÓade, sniježe i maglo, olujni vjetre, što riječ njegovu izvršavaš! 
\par 9 Gore i svi brežuljci, plodonosna stabla i svi cedrovi! 
\par 10 Zvijeri i sve životinje, gmizavci i ptice krilate! 
\par 11 Zemaljski kraljevi i svi narodi, knezovi i suci zemaljski! 
\par 12 Mladići i djevojke, starci s djecom zajedno: 
\par 13 nek' svi hvale ime Jahvino, jer jedino je njegovo ime uzvišeno! Njegovo veličanstvo zemlju i nebo nadvisuje, 
\par 14 on podiže snagu svom narodu, on proslavlja svete svoje, sinove Izraelove - narod njemu blizak. Aleluja! 


\chapter{149}

\par 1 Aleluja!  Pjevajte Jahvi pjesmu novu i u zboru svetih hvalu njegovu! 
\par 2 Nek' se raduje Izrael Stvoritelju svojem! Kralju svom neka klikću sinovi Siona! 
\par 3 Neka u kolu hvale ime njegovo, bubnjem i citarom neka ga slave! 
\par 4 Jer Jahve ljubi narod svoj, spasenjem ovjenčava ponizne! 
\par 5 Neka se sveti raduju u slavi, neka kliču s ležaja svojih! 
\par 6 Nek' im pohvale Božje budu na ustima, mačevi dvosjekli u rukama 
\par 7 da nad pucima izvrše odmazdu i kaznu nad narodima; 
\par 8 da im kraljeve bace u lance, a odličnike u okove gvozdene; 
\par 9 da na njima izvrše sud davno napisan - nek' bude na čast svim svetima njegovim! Aleluja! 


\chapter{150}

\par 1 Aleluja! Hvalite Boga u Svetištu njegovu, slavite ga u veličanstvu svoda nebeskog! 
\par 2 Hvalite ga zbog silnih djela njegovih, slavite ga zbog beskrajne veličine njegove! 
\par 3 Hvalite ga zvucima roga, slavite ga harfom i citarom! 
\par 4 Hvalite ga igrom i bubnjem, slavite ga glazbalima zvonkim i frulom! Hvalite ga cimbalima zvučnim, slavite ga cimbalima gromkim! 
\par 5 Hvalite ga igrom i bubnjem, slavite ga glazbalima zvonkim i frulom! Hvalite ga cimbalima zvučnim, slavite ga cimbalima gromkim! 
\par 6 Sve što god diše Jahvu neka slavi! Aleluja! 


\end{document}