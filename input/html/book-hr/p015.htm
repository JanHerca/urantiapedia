<!DOCTYPE html>
<html lang="en">
<head>
<meta charset="utf-8" />
<meta name="viewport" content="width=device-width, initial-scale=1.0">
<meta http-equiv="Content-Security-Policy" content="upgrade-insecure-requests" />
<title>POGLAVLJE 15 :  SEDAM SUPERSVEMIRA | Library of Translations and Revisions of The Urantia Book</title>
<meta name="description" content="15:0.1 (164.1)KAD JE u pitanju Otac Svih - kao Otac - svemiri su gotovo nepostojeći; on se zanima za ličnosti; on je Otac ličnosti. Kad je riječ o Vječnom Sinu …" />
<meta property="og:url" content="/hr/2014/06-poglavlje015/">
<meta property="og:site_name" content="Library of Translations and Revisions of The Urantia Book">
<meta property="og:title" content="POGLAVLJE 15 :  SEDAM SUPERSVEMIRA">
<meta property="og:locale" content="en">
<meta property="og:type" content="article">
<meta property="article:section" content="hr">
<meta property="article:published_time" content="2025-03-18T00:00:00-05:00">
<meta property="article:modified_time" content="2025-03-18T00:00:00-05:00">
<meta property="og:image" content="/img/social-share.png">
<meta property="article:published_time" content="2025-03-18" />
<meta property="article:modified_time" content=" 2025-03-18" />
<link rel="icon" href="/favicon.ico" sizes="32x32">
<link rel="icon" type="image/svg+xml" href="/favicon.svg">
<link rel="icon" type="image/png" sizes="32x32" href="/favicon-32x32.png">
</head>
<body class="urantia-book page-page">
<h1 class="title">POGLAVLJE 15 :  SEDAM SUPERSVEMIRA</h1>
<p class="btn" id="U15_0_1"><small>15:0.1 (164.1)</small>KAD JE u pitanju Otac Svih - kao Otac - svemiri su gotovo nepostojeći; on se zanima za ličnosti; on je Otac ličnosti. Kad je riječ o Vječnom Sinu i Beskonačnom Duhu - kao stvoriteljskim partnerima - svemiri su lokalizirani i individualizirani pod zajedničkom upravom Sinova Stvoritelja i Stvarateljskih Duhova. Što se tiče Rajskog Trojstva, izvan Havone postoji samo sedam naseljenih svemira, sedam supersvemira koji imaju nadležnost nad krugom prve poslije-havonske razine prostora. Sedam Glavnih Duhova zrače svoj utjecaj sa središnjeg Otoka i tako prožimaju ogromno stvaranje jednog gigantskog kotača sa središtem u vječnom Rajskom Otoku i sedam krakova koji su zračenja Sedam Glavnih Duhova, te rubom u vanjskim područjima velikog svemira.</p>
<p class="btn" id="U15_0_2"><small>15:0.2 (164.2)</small>U ranoj materijalizaciji svemirskog stvaranja formuliran je sedmostruki plan supersvemirske organizacije i vlade. Prvo post-havonsko stvaranje je podijeljeno u sedam golemih segmenata, te su dizajnirani i konstruirani svjetovi sjedišta tih upravnih supersvemira. Sadašnja shema uprave postojala je gotovo od vječnosti, a vladari ovih sedam supersvemira s pravom se nazivaju Stari Dani.</p>
<p class="btn" id="U15_0_3"><small>15:0.3 (164.3)</small>Od ogromnog znanja o supersvemirama malo vam toga mogu reći, osim da u tim područjima djeluje tehnika inteligentne kontrole nad fizičkim i duhovnim silama i da tu djeluje sveopća gravitacijska prisutnost u veličanstvenoj moći i savršenom skladu. Važno je najprije dobiti adekvatnu ideju o fizičkoj građi i materijalnoj organizaciji supersvemirskih domena, jer ćete tada bolje biti u stanju shvatiti važnost čudesne organizacije koja je predviđena za njihovu duhovnu vlast i intelektualni napredak bića slobodne volja koja žive na tisućama naseljenih planeta razasutih tu i tamo širom ovih sedam supersvemira.</p>
<h2 id="U15_1_0">1. SUPERSVEMIRSKA RAZINA PROSTORA</h2>
<p class="btn" id="U15_1_1"><small>15:1.1 (164.4)</small>U ograničenom rasponu zapisa, promatranja i sjećanja više generacija milijuna ili milijarde vaših kratkih godina, u sve praktične svrhe i namjere, Urantija i svemir kojem vaš svijet pripada prolaze avanturom jednog dugog i neistraženog putovanja u novi prostor; ali prema zapisima Uverse, u skladu sa starijim opažanjima, u skladu s većim iskustvom i proračunima našeg reda bića, te kao rezultat zaključaka utemeljenih na tim i drugim nalazima, znamo da su svemiri dio uredne, dobro poznate i savršeno kontrolirane procesije i da rotiraju u veličanstvenoj raskoši oko Prvog Velikog Izvora i Središta i rezidencijalnog svemira koji mu pripada.</p>
<p class="btn" id="U15_1_2"><small>15:1.2 (165.1)</small>Odavno smo otkrili da sedam supersvemira putuju jednom velikom elipsom, gigantskim i izduženim krugom. Vaš solarni sustav i ostali svjetovi vremena ne putuju nasumice, bez karte i kompasa, neistraženim prostorom. Lokalni svemir kojem vaš sustav pripada putuje jasno definiranom i dobro poznatom putanjom oko središnjeg svemira suprotno smjeru kretanja kazaljke na satu. Ovaj je kozmički put dobro obilježen i jednako je dobro poznat promatračima zvijezda u supersvemiru kao što su orbite planeta koje tvore vaš solarni sustav poznate astronomima Urantije.</p>
<p class="bts" id="U15_1_3"><small>15:1.3 (165.2)</small>Urantija se nalazi u lokalnom svemiru i supersvemiru koji nisu potpuno organizirani, a vaš lokalni svemir je u neposrednoj blizini brojnih djelomično završenih fizičkih stvaranja. Vi pripadate jednom od relativno novijih svemira. Ali niste na nekom mahnitom putovanju neistraženim prostorom, niti se naslijepo krećete nepoznatim regijama. Putujete jednom urednom i unaprijed utvrđenom putanjom kroz prostorne razine supersvemira. Sada prolazite kroz isti ovaj prostor kojim su vaš planetarni sustav i njegovi prethodnici putovali u prošlosti; a jednog će dana u dalekoj budućnosti vaš sustav ili njegovi nasljednici ponovno putovati istim ovim prostorom kojim se sada tako brzo krećete.</p>
<p class="btn" id="U15_1_4"><small>15:1.4 (165.3)</small>U ovoj dobi i u smjeru promatranja sa Urantije, supersvemir broj jedan putuje prema sjeveru, otprilike nasuprot i istočno od Rajske rezidencije Velikog Izvora i Središta i središnjeg svemira Havone. Taj položaj, zajedno sa suprotnom pozicijom na zapadu, predstavlja najbližu točku fizičkog pristupa sfera vremena vječnom Otoku. Supersvemir broj dva nalazi se na sjeveru i sprema se skrenuti na zapad, dok je broj tri trenutno u najsjevernijem segmentu velike svemirske putanje koja se zavija prema južnom ponoru. Četvrti je relativno izravan u južnom zaletu, s prednjim regijama koje se upravo približavaju poziciji nasuprot Velikih Središta. Broj pet je otprilike napustio svoj položaj nasuprot samog Središta svih Središta, dok se nastavlja gibati izravno u južnom smjeru prije nego krene prema istoku; broj šest zauzima većinu južne krivulje, segmenta kojim je vaš supersvemir upravo prošao.</p>
<p class="btn" id="U15_1_5"><small>15:1.5 (165.4)</small>Vaš lokalni svemir Nebadon pripada Orvontonu, sedmom supersvemiru, koji se giba između prvog i šestog supersvemira i koji je nedavno (kao mi računamo vrijeme) prošao jugoistočnim zavojem prostorne razine supersvemira. Danas je solarni sustav kojem pripada Urantija nekoliko milijardi godina udaljen od južne krivulje, tako da se tek sada udaljavate od jugoistočnog zavoja dok se brzo krećete dugom i relativno nezakrivljenom sjevernom putanjom.Kroz neizmjerne dobi Orvonton će nastaviti u ovom skoro izravnom sjevernom kursu.</p>
<p class="btn" id="U15_1_6"><small>15:1.6 (165.5)</small>Urantija pripada sustavu na spoljašnjim granicama vašeg lokalnog svemira; a vaš lokalni svemir trenutno putuje periferijom Orvontona. Osim vašeg postoje i drugi svemiri, ali su odveć udaljeni od onih fizičkih sustava koji se vrte u velikom krugu u neposrednoj blizini Velikog Izvora i Središta.</p>
<h2 id="U15_2_0">2. ORGANIZACIJA SUPERSVEMIRA</h2>
<p class="bts" id="U15_2_1"><small>15:2.1 (165.6)</small>Samo Otac Svih poznaje mjesto i stvarni broj naseljenih svjetova u svemiru; on ih sve naziva po imenu i broju. Ja znam samo približan broj planeta koji su naseljeni ili pogodni za naseljenje, jer neki lokalni svemiri imaju više svjetova pogodnih za inteligentni život oddrugih. Nisu svi projicirani lokalni svemiri trenutno organizirani. Stoga procjene koje nudim služe isključivo u svrhu pružanja neke ideje o neizmjernosti materijalnog stvaranja.</p>
<p class="bts" id="U15_2_2"><small>15:2.2 (166.1)</small>Postoji sedam supersvemira u velikom svemiru i konstituirani su približno kako slijedi:</p>
<p class="bts" id="U15_2_3"><small>15:2.3 (166.2)</small><em>Sustav.</em> Osnovna jedinica supervlade koja se sastoji od oko tisuću naseljenih ili naseljivih svjetova. Blistava sunca, hladni svjetovi, planeti preblizu vrućim suncima i druge sfere koje nisu prikladne za život bića nisu uključene u ovu skupinu. Te tisuće svjetova prilagođenih podržavanju života nazivaju se sustavom, a u mlađim sustavima može se naseliti samo relativno mali broj ovih svjetova. Svakim naseljenim planetom predsjeda Planetarni Knez, a svaki lokalni sustav ima za sjedište svoju arhitektonsku sferu kojom upravlja Vladar Sustava.</p>
<p class="bts" id="U15_2_4"><small>15:2.4 (166.3)</small><em>Zviježđe.</em> Stotinu sustava (oko 100,000 naseljivih planeta) čine zviježđe. Svako zviježđe ima arhitektonsku sferu za sjedište i tri Sina Vorondadeka - Svevišnja - kao vladare. Svako zviježđe također ima Vjerne Dane kao promatrače i ambasadore Rajskog Trojstva.</p>
<p class="bts" id="U15_2_5"><small>15:2.5 (166.4)</small><em>Lokalni svemir.</em> Stotinu zviježđa (oko 10,000,000 naseljivih planeta) čine lokalni svemir. Svaki lokalni svemir ima za sjedište jedan veličanstveni arhitektonski svijet kojim upravlja jedan od ravnopravnih Božjih Sinova Stvoritelja iz reda Mihaela. Svaki je svemir blagoslovljen prisutnošću Unije Dana, predstavnika Rajskog Trojstva.</p>
<p class="bts" id="U15_2_6"><small>15:2.6 (166.5)</small><em>Manji sektor.</em> Stotina lokalnih svemira (oko1.000. 000.000 naseljivih planeta) čine manji sektor supersvemirske vlade; on ima divno sjedište, svijet na kojem njegovi vladari, Skori Dani, upravljaju poslovima manjeg sektora. Postoje tri Skora Dana, Vrhovne Ličnosti Trojstva, na svakom sjedištu manjeg sektora.</p>
<p class="bts" id="U15_2_7"><small>15:2.7 (166.6)</small><em>Glavni sektor.</em> Stotinu manjih sektora (oko100.000. 000.000 naseljivih svjetova) čine jedan glavni sektor. Svaki glavni sektor je opremljen čudesnim sjedištemi njime predsjedavaju tri Savršena Dana, Vrhovne Ličnosti Trojstva.</p>
<p class="bts" id="U15_2_8"><small>15:2.8 (166.7)</small><em>Supersvemiri.</em> Deset glavnih sektora (oko1,000,000,000,000 naseljivih planeta) čine supersvemir. Svaki supersvemir ima ogroman i slavan svijet sjedišta kojima upravljaju trojica Starih Dana.</p>
<p class="bts" id="U15_2_9"><small>15:2.9 (166.8)</small><em>Veliki svemir.</em> Sedam supersvemira čine trenutno organizam veliki svemir, koji se sastoji od približno sedam trilijuna naseljivih svjetova, pored arhitektonskih sfera i jedne milijarde naseljenih sfera Havone. Supersvemirima neizravno i odražajno vlada i upravlja Sedam Glavnih Duhova sa Raja. Milijardom svjetova Havone izravno upravljaju Vječni Dani, a jedna takva Vrhovna Trojska Ličnost predsjeda svakom od tih savršenih sfera.</p>
<p class="btn" id="U15_2_10"><small>15:2.10 (167.1)</small>Izuzev sfera Raja-Havone, plan organizacije svemira sadrži sljedeće jedinice:</p>
<p class="btn" id="U15_2_11"><small>15:2.11 (167.2)</small><span class="pra">Supersvemiri<span class="dot"></span><span class="ran">. 7</span></span></p>
<p class="btn" id="U15_2_12"><small>15:2.12 (167.3)</small><span class="pra">Glavni sektori<span class="dot"></span><span class="ran">. 70</span></span></p>
<p class="btn" id="U15_2_13"><small>15:2.13 (167.4)</small><span class="pra">Manji sektori<span class="dot"></span><span class="ran">. 7,000</span></span></p>
<p class="btn" id="U15_2_14"><small>15:2.14 (167.5)</small><span class="pra">Lokalni svemiri<span class="dot"></span><span class="ran"> 700,000</span></span></p>
<p class="btn" id="U15_2_15"><small>15:2.15 (167.6)</small><span class="pra">Zviježđa<span class="dot"></span><span class="ran"> 70,000,000</span></span></p>
<p class="btn" id="U15_2_16"><small>15:2.16 (167.7)</small>Lokalni sustavi 7,000,000,000</p>
<p class="bts" id="U15_2_17"><small>15:2.17 (167.8)</small>Naseljivi planeti. . . 7.000.000.000.000</p>
<p class="btn" id="U15_2_18"><small>15:2.18 (167.9)</small>Svaki od sedam supersvemira građen je približno kako slijedi:</p>
<p class="btn" id="U15_2_19"><small>15:2.19 (167.10)</small>Jedan sustav obuhvaća približno 1,000 svjetova</p>
<p class="btn" id="U15_2_20"><small>15:2.20 (167.11)</small>Jedno zviježđe (100 sustava) 100,000 svjetova</p>
<p class="btn" id="U15_2_21"><small>15:2.21 (167.12)</small>Jedan svemir (100 zviježđa) 10,000,000 svjetova</p>
<p class="btn" id="U15_2_22"><small>15:2.22 (167.13)</small>Jedan manji sektor (100 svemira). . . 1,000,000,000 svjetova</p>
<p class="btn" id="U15_2_23"><small>15:2.23 (167.14)</small>Jedan glavni sektor (100 manjih sektora). . 100,000,000,000 svjetova</p>
<p class="bts" id="U15_2_24"><small>15:2.24 (167.15)</small>Jedan supersvemir (10 glavnih sektora) . 1,000,000,000,000 svjetova</p>
<p class="btn" id="U15_2_25"><small>15:2.25 (167.16)</small>Sve takve procjene su u najboljem slučaju aproksimacije, jer se novi sustavi stalno razvijaju dok druge organizacije privremeno prolaze iz materijalnog postojanja.</p>
<h2 id="U15_3_0">3. SUPERSVEMIR ORVONTON</h2>
<p class="btn" id="U15_3_1"><small>15:3.1 (167.17)</small>Praktično sve zvjezde koje su vidljive golim okom na Urantiji pripadaju sedmom dijelu velikog svemira, supersvemiruOrvontonu. Ogromni zvjezdani sustav Mliječne staze predstavlja središnju jezgru Orvontona, koja je uglavnom izvan granica vašeg lokalnog svemira. Ova velika agregacija sunca, tamnih otoka prostora, dvostrukih zvijezda, loptastih klastera, zvjezdanih oblaka, spiralnih i drugih maglica, zajedno s mnoštvom pojedinačnih planeta, tvore izduženu kružnu grupaciju koja sadrži otprilike jednu sedminu nastanjenih evolucijskih svemira.</p>
<p class="btn" id="U15_3_2"><small>15:3.2 (167.18)</small>Sa astronomskog položaja Urantije, dok gledate kroz poprečni presjek susjednih sustava na veliku Mliječnu stazu, vidite kako sfere Orvontona putuju u golemoj izduženoj ravnini, čija je širina daleko veća od debljine, a duljina daleko veća od širine.</p>
<p class="bts" id="U15_3_3"><small>15:3.3 (167.19)</small>Promatranje takozvanog Mliječnog puta ukazuje na relativno povećanje zvjezdane gustoće Orvontona kad se nebesa promatraju u jednom smjeru, sa smanjenjem gustoće u drugom; broj zvijezda i drugih sfera se smanjuje od glavne ravnine našeg materijalnog supersvemira. Kada je kut promatranja prikladan, gledajući kroz glavno tijelo ovog područja maksimalne gustoće, gledate prema rezidencijalnom svemiru i središtu svega.</p>
<p class="btn" id="U15_3_4"><small>15:3.4 (167.20)</small>Od deset glavnih odjeljaka Orvontona, astronomi Urantije su samo grubo identificirali osam. Druge dvije je teško odvojeno indentificirati jer niste u mogućnosti vidjeli ove pojave iznutra. Da možete vidjeti supersvemirOrvonton s pozicije veće udaljenosti u svemiru, odmah biste prepoznali deset glavnih sektora sedme galaksije.</p>
<p class="btn" id="U15_3_5"><small>15:3.5 (168.1)</small>Rotacijsko središte vašeg manjeg sektora nalazi se daleko u ogromnom i gustom zvjezdanom oblaku Strijelca, oko kojeg se kreću vaš lokalni svemir i pripadajuće kreacije, dok sa strane nasuprot golemom podgalaktičkom sustavu Strijelca možete promatrati pojavu dvaju velikih struja zvjezdanih oblaka u veličanstvenim zvjezdanim zavojima.</p>
<p class="bts" id="U15_3_6"><small>15:3.6 (168.2)</small>Jezgra fizičkog sustava kojem pripadaju vaše sunce i s njim povezani planeti središte je nekadašnje Andronoverove maglice. Ta je bivša spiralna maglica malo izobličena gravitacijskim poremećajima povezanim s događajima koji neposredno prate rođenje vašeg sunčevog sustava i koji su nastali približavanjem velike susjedne maglice. Tu je umalo došlo do sudara, što je promijenilo Andronover u pomalo okruglu jedinicu, ali nije potpuno uništilo dvosmjernu procesiju sunca i s njima povezanih fizičkih skupina. Vaš solarni sustav sada zauzima prilično središnji položaj u jednom kraku ove iskrivljene spirale, na pola puta od središta prema rubu zvjezdane struje.</p>
<p class="btn" id="U15_3_7"><small>15:3.7 (168.3)</small>Strijelac i svi ostali sektori i odjeljenja Orvontona rotiraju oko Uverse, a dio pometnje među promatračima zvijezda na Urantiji proizlazi iz iluzija i relativnih izobličenja koja proizlaze iz sljedećih višestrukih kružnih gibanja:</p>
<p class="btn" id="U15_3_8"><small>15:3.8 (168.4)</small>1. Okretanja Urantije oko sunca.</p>
<p class="btn" id="U15_3_9"><small>15:3.9 (168.5)</small>2. Kruženja vašeg solarnog sustava oko jezgre bivše Andronoverove maglice.</p>
<p class="btn" id="U15_3_10"><small>15:3.10 (168.6)</small>3. Rotacije Andronoverove zvjezdane obitelji i povezanih klastera oko složenog središta rotacije i gravitacije zvijezdanog oblaka Nebadona.</p>
<p class="btn" id="U15_3_11"><small>15:3.11 (168.7)</small>4. Zakretanja lokalnog zvijezdanog oblaka Nebadona i pratećih kreacija oko zviježđa Strijelca, središta vašeg manjeg sektora.</p>
<p class="btn" id="U15_3_12"><small>15:3.12 (168.8)</small>5. Rotacije sto manjih sektora, uključujući i Strijelca, oko njihovog glavnog sektora.</p>
<p class="btn" id="U15_3_13"><small>15:3.13 (168.9)</small>6. Okretanja deset glavnih sektora, tzv. zvjezdanog nanosa, oko Uverse koja je sjedište Orvontona.</p>
<p class="bts" id="U15_3_14"><small>15:3.14 (168.10)</small>7. Kretanja Orvontona i šest povezanih supersvemira oko Raja i Havone, suprotno smjeru kazaljke na satu na razini supersvemirskog prostora.</p>
<p class="bts" id="U15_3_15"><small>15:3.15 (168.11)</small>Ta višestruka kretanja imaju nekoliko redova: Prostorni putevi vašeg planeta i vašeg solarnog sustava su genetički, svojstveni porijeklu. Apsolutno kretanje Orvontona suprotno smjeru kazaljke na satu također je genetičko, svojstveno arhitektonskim planovima glavnog svemira. No intervenirajuća gibanja imaju složeno porijeklo, izvedeno dijelom od konstitutivne segmentacije materije-energije u supersvemirima, a djelomice izvedeno inteligentnim i svrhovitim djelovanjem Rajskih organizatora sile.</p>
<p class="btn" id="U15_3_16"><small>15:3.16 (168.12)</small>Lokalni svemiri su u neposrednoj blizini dok idu prema Havoni; krugovi su veći u broju i povećana je superpozicija sloj na sloj. Ali dalje od vječnog središta ima sve manje i manje sustava, slojeva, krugova i svemira.</p>
<h2 id="U15_4_0">4. MAGLICE - PRECI SVEMIRA</h2>
<p class="btn" id="U15_4_1"><small>15:4.1 (169.1)</small>Dok stvaranje i svemirska organizacija ostaju zauvijek pod kontrolom beskonačnih Stvoritelja i njihovih suradnika, cijeli fenomen odvija se u skladu s uređenom tehnikom i prema gravitacijskim zakonima sile, energije i materije. No, postoji nešto misterije povezano sa univerzalnim nabojem prostorne sile; mi sasvim razumijemo organizaciju materijalnih kreacija od ultimatona nadalje, ali ne možemo potpuno shvatiti kozmičko porijeklo ultimatona. Uvjereni smo da ove predačke sile vuku porijeklo od Raja, jer zauvijek kruže prožetim prostorom u točnim gigantskim obrisima Raja. Iako ne reagiraju na gravitaciju Raja, ove prostorne sile-naboji, preci sveukupne materijalizacije, uvijek reagiraju na prisutnost nižeg Raja, te se očigledno spajaju sa i izvan nižeg Rajskog središta.</p>
<p class="btn" id="U15_4_2"><small>15:4.2 (169.2)</small>Rajski organizatori snage preoblikuju svemirsku potenciju u iskonsku silu i evoluiraju ovaj predmaterijalni potencijal u primarne i sekundarne energetske manifestacije fizičke stvarnosti. Kada ova energija dostigne razinu reagiranja na gravitaciju, na scenu stupaju upravitelji moći i njihovi suradnici supersvemirskog programa koji započinju svoje beskrajne manipulacije osmišljene uspostavi višestrukih krugova moći i energetskih kanala u svemirima vremena i prostora. Tako se fizička materija pojavljuje u svemiru, čime se otvara pozornica za inauguraciju svemirske organizacije.</p>
<p class="bts" id="U15_4_3"><small>15:4.3 (169.3)</small>Ta segmentacija energije je fenomen koji fizičari Nebadona nikada nisu uspjeli riješiti. Njihova glavna poteškoća leži u relativnoj nedostupnosti organizatora Rajske sile, jer živi upravitelji snage, iako su sposobni nositi se sa energijom prostora, nemaju ni najmanju predodžbu o porijeklu energija kojima tako vješto i inteligentno manipuliraju.</p>
<p class="bts" id="U15_4_4"><small>15:4.4 (169.4)</small>Rajski organizatori sile su pokretači maglica; oni su sposobni inicirati ogromne ciklone sile koji, kad jednom započnu, nikada ne mogu biti zaustavljeni ili ograničeni sve dok se prožimajuće sile ne mobiliziraju za eventualno pojavljivanje ultimatonskih jedinica svemira. Tako nastaju spirale i druge maglice, matični kotači sunaca izravnog porijekla i njihovi različiti sustavi. U svemiru se može vidjeti deset različitih oblika maglice, faza primarne evolucije svemira, a ti su ogromni energetski kotači imali isto porijeklo kao i oni u sedam supersvemira.</p>
<p class="btn" id="U15_4_5"><small>15:4.5 (169.5)</small>Maglice se jako razlikuju po veličini i u rezultiranom broju i agregatnoj masi njihovih zvjezdanih i planetarnih potomaka. Jedna nebula koja formira sunca sjeverno od granica Orvontona, ali unutar razine supersvemirskog prostora, već je vodila pojavi oko četrdeset tisuća sunca, a matični kotač i dalje nastavlja izbacivati sunca, od kojih je većina mnogo puta veća od vašeg. Neke od većih maglica vanjskog prostora vode stvaranju čak 100 milijuna sunaca.</p>
<p class="btn" id="U15_4_6"><small>15:4.6 (169.6)</small>Maglice nisu izravno povezane s administrativnim jedinicama, kao što su manji sektori ili lokalni svemiri, iako su neki lokalni svemiri organizirani iz materije koja je proizašla iz jedne jedine maglice. Svaki lokalni svemir obuhvaća točno jedan stotinu tisućiti dio ukupnog energetskog naboja supersvemira bez obzira na nebularni odnos, jer energija ne organizira maglice - one su sveopće raspodijeljene.</p>
<p class="btn" id="U15_4_7"><small>15:4.7 (170.1)</small>Nisu sve spiralne maglice uključene u izradu sunca. Neke su zadržale kontrolu nad mnogim svojim odvojenim zvjezdanim potomstvom, a njihova spiralna pojava potiče iz činjenice da njihova sunca izlaze u bliskoj formaciji iz nebularne ruke ali se vraćaju drugačijim stazama, tako da se lako mogu vidjeti u jednom trenutku, a teže kada su široko rasprostranjena na različitim povratnim stazama sve dalje i dalje od nebularne ruke. Trenutno u Orvontonu nema mnogo maglica koje stvaraju sunca, iako je Andromeda, koja se nalazi izvan naseljenog supersvemira, vrlo aktivna. Ova je daleka maglica vidljiva golim okom, a kad je pogledate, pomislite na trenutak da vidite svjetlost koja je napustila ta udaljena sunca prije gotovo milijun godina.</p>
<p class="btn" id="U15_4_8"><small>15:4.8 (170.2)</small>Galaksija Mliječni put sastoji se od velikog broja bivših spiralnih i drugih maglica, a mnoge još uvijek zadržavaju svoju izvornu konfiguraciju. No, kao posljedica unutarnjih katastrofa i vanjske privlačnosti, mnoge su pretrpjele takvo izobličenje i preraspodjelu da ti ogromni agregati djeluju kao gigantske svjetleće mase plamenih sunca, poput Magelanovog Oblaka. Kuglasti tip klastera zvijezda prevladava u blizini vanjskih rubova Orvontona.</p>
<p class="btn" id="U15_4_9"><small>15:4.9 (170.3)</small>Ogromne zvjezdane oblake Orvontona trebate smatrati individualnim agregacijama materije usporedivim sa zasebnim maglicama koje se mogu vidjeti u prostornim područjima izvan galaksije Mliječnog puta. Međutim, mnogi takozvani zvjezdani oblaci prostora se sastoje samo od plinovitog materijala. Energetski je potencijal ovih zvjezdanih plinskih oblaka nevjerojatno ogroman, a jedan njegov dio preuzimaju bliska sunca koja ga ponovno isporučuju u prostor kao solarna zračenja.</p>
<h2 id="U15_5_0">5. PORIJEKLO SVEMIRSKIH TIJELA</h2>
<p class="btn" id="U15_5_1"><small>15:5.1 (170.4)</small>Većina mase koja se nalazi u suncima i planetima supersvemira potječe iz nebularnih kotača; vrlo malo supersvemirske mase se organizira izravno djelovanjem upravitelja snage (kao u izgradnji arhitektonskih sfera), iako se stalno mijenja količina materije koja nastaje u otvorenom prostoru.</p>
<p class="bts" id="U15_5_2"><small>15:5.2 (170.5)</small>Što se tiče porijekla, većina sunaca, planeta i drugih sfera mogu se svrstati u jednu od sljedećih deset skupina:</p>
<p class="bts" id="U15_5_3"><small>15:5.3 (170.6)</small>1. <em>Prstenovi koncentričnih kontrakcija.</em> Nisu sve maglice spirale. Mnoge goleme maglice, umjesto da se podijele u sustav dvostrukih zvijezda ili preobraze u spirale, prolaze kondenzaciju formiranjem višestrukih prstenova. Za dugih perioda takva maglica izgleda kao ogromno središnje sunce okruženo brojnim gigantskim oblacima koji okružuju prstenaste formacije materije.</p>
<p class="bts" id="U15_5_4"><small>15:5.4 (170.7)</small>2.<em> Vrtložne zvijezde</em> obuhvaćaju ona sunca koja su izbačena iz velikog matičnog kotača visoko zagrijanih plinova. Oni nisu izbačeni kao prstenovi, već u desnim i lijevim procesijama. Vrtložne zvijezde dalje vuku porijeklo od maglica koje nisu spiralne.</p>
<p class="bts" id="U15_5_5"><small>15:5.5 (170.8)</small>3. <em>Planete gravitacijske eksplozije.</em> Nakon što se sunce rodi iz spiralne ili rešetkaste maglice, nerijetko se izbacuje na znatnu udaljenost. Takvo je sunce visoko plinovito, a nakon toga, nakon što se ponešto ohladi i zgusne, može se dogoditi da priđe nekoj ogromnoj masi materije, gigantskom suncu ili tamnom otoku prostora.Takav pristup ne mora biti dovoljno blizu da rezultira sudarom, ali ipak može biti dovoljno blizu da bi se omogućilo gravitacijsko povlačenje većeg tijela i pokrenuli plimni valovi u manjem, čime se pokreće niz naglih plimnih promjena koje se javljaju istodobno na suprotnim stranama zgrčenog sunca. Na njihovoj visini ove eksplozivne erupcije proizvode niz manjih ili većih agregata tvari koji se mogu projicirati izvan područja gravitacije za regeneraciju eksplozivnog sunca i tako se stabilizirati u vlastitim orbitama oko jednog od dva pomenuta tijela. Kasnije se veće zbirke materije sjedinjuju i postupno sebi privlače manja tijela. Na taj način nastaju mnogi čvrsti planeti manjih sustava. Vaš vlastiti solami sustav imao je upravo takvo porijeklo.</p>
<p class="bts" id="U15_5_6"><small>15:5.6 (171.1)</small>4. <em>Centrifugalne planetarne kćeri.</em> Ogromna sunca, kada se nađu u određenim fazama razvoja i ako se njihova rotacijska brzina znatno poveća, počinju izbacivati velike količine materije koja se kasnije može formirati u male svijetove koji nastavljaju rotirati oko sunca od kojeg su nastala.</p>
<p class="bts" id="U15_5_7"><small>15:5.7 (171.2)</small>5<em>. Sfere nedostatne gravitacije.</em> Postoji kritična granica veličine pojedinih zvijezda. Kada sunce dosegne tu granicu, ako se ne uspori njegova rotacijska brzina, osuđeno je na podjelu; dolazi do podijele sunca i rođenja nove dvostruke zvijezde iste vrste. Mnogobrojni mali planeti mogu se naknadno formirati kao nusproizvod ovog golemog poremećaja.</p>
<p class="bts" id="U15_5_8"><small>15:5.8 (171.3)</small>6. <em>Kontrakcijske zvijezde.</em> U manjim sustavima najveći vanjski planet ponekad privlači susjedne svjetove, a planeti koji se nalaze blizu sunca započinju završno poniranje. U vašem Sunčevom sustavu, takav bi kraj značio da bi sunce progutalo četiri unutarnja planeta, dok bi veliki planet Jupiter bio uvećan gutanjem preostalih svjetova. Takav kraj Sunčevog sustava bi rezultirao proizvodnjom dva susjedna ali nejednaka sunca, jednom vrstom dvostruke zvjezdane formacije. Takve katastrofe su rijetke osim na rubu zvjezdanih agregata u supersvemirima.</p>
<p class="btn" id="U15_5_9"><small>15:5.9 (171.4)</small>7. <em>Kumulativne sfere.</em> Iz velike količine materije koja kruži u svemiru, mogu se polako akumulirati mali planeti. Oni rastu meteorijskim nakupljanjem i manjim sudarima. U određenim sektorima prostora pogoduju uvjeti takvim oblicima planetarnog rođenja. Mnogi naseljeni svijetovi imaju takvo porijeklo.</p>
<p class="bts" id="U15_5_10"><small>15:5.10 (171.5)</small>Neki od gustih tamnih otoka su izravni rezultat srastanja usljed prijenosa energije u prostoru. Druga skupina tih tamnih otoka nastala je nakupljanjem ogromnih količina hladne materije, fragmenata i meteora, koji su kružili prostorom. Takve agregacije materije nikada nisu bile vruće i osim po gustoći, u sastavu su vrlo slične Urantiji.</p>
<p class="bts" id="U15_5_11"><small>15:5.11 (171.6)</small>8. <em>Izgorjela sunca.</em> Neki od tamnih otoka prostora su izgorjela izolirana sunca, iz kojih je izišla sva raspoloživa prostorna energija. Organizirane jedinice materije prilaze punoj kondenzaciji, gotovo potpunoj konsolidaciji; a potrebno je mnogo vremena da se takve ogromne mase visoko kondenzirane materije ponovo uključe u krugove prostora i na taj način pripreme za nove cikluse svemirskog djelovanja nakon oživljavanja sudarom ili nekim drugim kozmičkim događajem.</p>
<p class="bts" id="U15_5_12"><small>15:5.12 (171.7)</small>9. <em>Sudarne sfere.</em> U tim područjima debljih nakupljanja klastera, sudari nisu neuobičajeni. Za takvom astronomskom prilagodbom slijede ogromne promjene energije i preobrazbe materije. Sudari koji uključuju mrtva sunca su osobito utjecajni u stvaranju široko rasprostranjenih energetskih fluktuacija. Kolizijski ostaci često predstavljaju materijalne jezgre za naknadno stvaranje planetarnih tijela prilagođenih smrtnom stanovanju.</p>
<p class="bts" id="U15_5_13"><small>15:5.13 (172.1)</small>10. <em>Arhitektonski svjetovi.</em> Ti su svjetovi izgrađeni prema planovima i specifikacijama za neku posebnu namjenu, kao što je Sfera Spasenja, sjedište vašeg lokalnog svemira i Uversa, sjedište vlade našeg supersvemira.</p>
<p class="btn" id="U15_5_14"><small>15:5.14 (172.2)</small>Postoje brojne druge tehnike za razvijanje sunaca i odvajanje planeta, ali gore navedeni postupci upućuju na metode kojima se stvara velika većina zvjezdanih sustava i planetarnih obitelji. Kako bi se navele sve različite tehnike zvjezdane metamorfoze i planetarne evolucije potrebno je opisati gotovo stotinu različitih metoda stvaranja sunaca i planetarne evolucije. Promatrajući nebesa, vaši studenti zvijezda imaju priliku uočiti fenomene koji ukazuju na sve te oblike zvjezdane evolucije, ali će rijetko otkriti dokaze o formiranju onih malih, nesjajnih zbirki materije koje služe kao naseljeni planeti, najvažnije kreacije golemog materijalnog stvaranja.</p>
<h2 id="U15_6_0">6. SFERE PROSTORA</h2>
<p class="btn" id="U15_6_1"><small>15:6.1 (172.3)</small>Bez obzira na porijeklo, različite sfere prostora su klasificirane u sljedeće glavne podjele:</p>
<p class="btn" id="U15_6_2"><small>15:6.2 (172.4)</small>1. Sunca - zvijezde prostora.</p>
<p class="btn" id="U15_6_3"><small>15:6.3 (173.1)</small>2. Tamni otoci prostora.</p>
<p class="btn" id="U15_6_4"><small>15:6.4 (173.2)</small>3. Manja svemirska tijela - komete, meteori i planetezimali.</p>
<p class="btn" id="U15_6_5"><small>15:6.5 (173.3)</small>4. Planeti, uključujući i naseljene svjetove.</p>
<p class="bts" id="U15_6_6"><small>15:6.6 (173.4)</small>5. Arhitektonske sfere - svjetovi po narudžbi</p>
<p class="bts" id="U15_6_7"><small>15:6.7 (173.5)</small>S izuzetkom arhitektonskih sfera, sva svemirska tijela imaju evolucijsko porijeklo, evolucijsko u smislu da nisu stvoreni na zapovijed Božanstva, evolucijsko u smislu da su to Božja stvaralačka djela koja se razvijaju vremensko-prostornom tehnikom kroz djelovanje mnogih stvorenih i nastalih inteligencija Božanstva.</p>
<p class="btn" id="U15_6_8"><small>15:6.8 (173.6)</small><em>Sunca.</em> To su zvijezde prostora u svim njihovim različitim fazama postojanja. Neka su samostalni evoluirajući svemirski sustavi; druge su dvostruke zvijezde, kontrakcijski ili nestajući planetski sustavi. Zvijezde prostora postoje u ne manje od tisuću različitih stanja i faza. Poznata su vam sunca koja emitiraju svjetlost uz toplinu; ali postoje i sunca koja sjaje bez topline.</p>
<p class="btn" id="U15_6_9"><small>15:6.9 (173.7)</small>Tisućama bilijuna do trilijuna godina sunce obično nastavlja davati toplinu i svjetlost, što govori o golemoj energiji sadržanoj u svakoj jedinici tvari. Stvarna energija pohranjena u tim nevidljivim česticama fizičke materije gotovo je nezamisliva. Ta energija postaje gotovo potpuno dostupna kao svjetlost podvrgnuta ogromnom toplinskom pritisaku s povezanim energetskim aktivnostima koje prevladavaju u unutrašnjosti plamenih sunaca. Postoje i drugi uvjeti koji omogućuju tim suncima da preobraze i pošalju veliku količinu prostorne energije koja putuje uspostavljenim prostornim krugovima. Ova solarna dinama privlače, te potom raspodjeljuju, mnoge faze fizičke energije i sve oblike materije. Na taj način sunca služe kao lokalni akceleratori cirkulacije energije, djelujući kao automatske postaje za kontrolu snage.</p>
<p class="bts" id="U15_6_10"><small>15:6.10 (173.8)</small>SupersvemirOrvontonosvjetlja i zagrijava više od deset trilijuna plamenih sunca. Ova sunca su zvijezde iz vama vidljivog astronomskog sustava. Više od dva trilijuna sustava su previše udaljeni i premali da ih se vidi s Urantije. Ali u glavnom svemiru ima toliko mnogo sunca koliko ima čaša vode u oceanima vašeg svijeta.</p>
<p class="bts" id="U15_6_11"><small>15:6.11 (173.9)</small><em>Tamni otoci prostora.</em> To su mrtva sunca i druge velike nakupine materije bez svjetlosti i topline. Tamni otoci ponekad su ogromni u masi i snažno utječu na ravnotežu svemira i manipulaciju energije. Gustoća nekih od tih velikih masa gotovo je nevjerojatna. A ta velika koncentracija mase omogućuje tim tamnim otocima da djeluju kao moćni balansni kotači, držeći velike susjedne sustave na učinkovitoj uzici. Oni drže gravitacijsku ravnotežu moći u mnogim zviježđima; mnogi fizički sustavi koji bi inače brzo zaronili u razaranje u blizini sunca, održavaju se sigurno u gravitacijskom djelovanju tih zaštitnih tamnih otoka. Upravo zbog te funkcije možemo ih točno locirati. Izmjerili smo gravitacijsko privlačenje luminoznih tijela, pa stoga možemo izračunati točnu veličinu i položaj tamnih otoka prostora koji tako učinkovito funkcioniraju održavajući sustave u njihovim smjerovima.</p>
<p class="btn" id="U15_6_12"><small>15:6.12 (173.10)</small><em>Manja svemirska tijela.</em> Meteori i druge male čestice tvari koje kruže i evoluiraju u svemiru čine ogromnu količinu energije i materijalne tvari.</p>
<p class="bts" id="U15_6_13"><small>15:6.13 (173.11)</small>Mnogi kometi su neotkriveni divlji potomci solarnih kotača, koju se postupno dovode pod kontrolu središnjeg vladajućeg sunca. Kometi također imaju i brojne druge izvore porijekla. Rep komete je usmjeren suprotno tijelu ili suncu koje ih privlači zbog električne reakcije širećih plinova i zbog stvarnog pritiska svjetlosti i drugih energija koje proizlaze iz sunca. Taj fenomen predstavlja jedan od pozitivnih dokaza stvarnosti <em>svjetlosti</em> i s njom povezanih energija; on pokazuje da svjetlost ima težinu. Svjetlost je stvarna tvar, a ne samo valovi hipotetskog etera.</p>
<p class="btn" id="U15_6_14"><small>15:6.14 (173.12)</small><em>Planeti</em>. To su veće agregacije materije koje slijede orbitu oko sunca ili nekog drugog prostornog tijela; kreću se u veličini od mini planeta do ogromnih plinovitih, tekućih ili čvrstih sfera. Hladni svjetovi, izgrađeni skupljanjem plutajućeg prostornog materijala, kada se nađu u pravilnom odnosu s obližnjim suncem, idealna su staništa za inteligentna bića. Mrtva sunca nisu, u pravilu, pogodna za život; ona su obično previše udaljena od živućeg, plamenog sunca ipreviše masivna; imaju ogromnu gravitaciju na površini.</p>
<p class="btn" id="U15_6_15"><small>15:6.15 (173.13)</small>U vašem supersvemiru niti jedan od četrdeset hladnih planeta nije pogodan za bića vašeg reda. A užarena sunca i hladni vanjski svjetovi svakako nisu pogodni za održavanje višeg oblika života. U vašem solarnom sustavu samo tri planeta su trenutno prikladna za život. Urantija je po veličini, gustoći i položanju, u mnogo čemu idealna za ljudsko stanovanje.</p>
<p class="btn" id="U15_6_16"><small>15:6.16 (173.14)</small>Zakoni fizičko-energetskog ponašanja su u osnovi univerzalni, ali lokalni utjecaji su uveliko povezani s fizičkim uvjetima koji prevladavaju na pojedinim planetima i lokalnim sustavima. Gotovo beskrajan niz živih stvorenja i drugih živih manifestacija obilježava bezbrojne svjetove prostora. Postoje, međutim, određene točke sličnosti koje povezuju skupinu svjetova u određenom sustavu, dok postoji i svemirski uzorak prema kojem je oblikovan inteligentni život. Određeni fizički odnosi vladaju između planetarnih sustava koji pripadaju istom fizičkom krugu i koji usko slijede jedni druge u beskrajnom krugu svemirske rotacije.</p>
<h2 id="U15_7_0">7. ARHITEKTONSKE SFERE</h2>
<p class="bts" id="U15_7_1"><small>15:7.1 (174.1)</small>Dok vlada svakog supersvemira predsjedava u blizini središta evolucijskih svemira pojedinog prostornog segmenta, one zauzimaju svijet napravljen po narudžbi i naseljen akreditiranim ličnostima. Ovi sjedišta na arhitektonskim sferama su svemirska tijela posebno konstruirana za njihovu posebnu svrhu. Dok primaju svjetlost od obližnjih sunca, ove sfere su nezavisno osvijetljene i grijane. Svaka od njih ima sunce koje daje svjetlost bez topline, poput satelita Raja, a svaki se opskrbljuje toplinom cirkulacijom određenih energetskih struja u blizini planetarne površine. Ti svjetovi sjedišta pripadaju jednom od većih sustava smještenih u blizini astronomskog središta njihovih supersvemira.</p>
<p class="bts" id="U15_7_2"><small>15:7.2 (174.2)</small>Vrijeme je standardizirano na sjedištu supersvemira. Standardni dan supersvemiraOrvontona jednak je gotovo trideset dana Urantije, a godina Orvontona iznosi stotinu standardnih dana. Ova godina Uverse je standardna u sedmom supersvemiru i traje dvadeset dvije minute manje od tri tisuće dana Urantije, oko osam i jedne petine vaših godina.</p>
<p class="btn" id="U15_7_3"><small>15:7.3 (174.3)</small>Središnji svjetovi sedam supersvemira dijele prirodu i veličanstvenost Raja, središnjeg uzorka savršenstva. U stvarnosti su svi sjedišni svjetovi rajski. Oni su doista nebeska prebivališta koja rastu u materijalnoj veličini, morontija ljepoti i slavi duha od Jeruzema do središnjeg Otoka. A svi sateliti ovih svjetskih sjedišta također su arhitektonske sfere.</p>
<p class="btn" id="U15_7_4"><small>15:7.4 (174.4)</small>Različiti svjetovi sjedišta obuhvaćaju svaku fazu materijalnog i duhovnog stvaranja. Sve vrste materijalnih, morontijalnih i duhovnih bića su kod kuće na ovim susretnim svjetovima svemira. Kako smrtna stvorena bića uzlaze svemirom, prolazeći od materijalnih do duhovnih područja, ona nikada ne gube zahvalnost i uživanje u svojim negdašnjim razinama postojanja.</p>
<p class="btn" id="U15_7_5"><small>15:7.5 (174.5)</small><em>Jeruzem,</em> sjedište vašeg lokalnog sustava Satanije, ima sedam svjetova prijelazne kulture, od kojih je svaki okružen sa sedam satelita, među kojima je sedam svjetova morontije, prvih postmortalnih prebivališta smrtnih ljudi. Kako se pojam neba koristi na Urantiji, njime se ponekad označava tih sedam prebivališnih svjetova, gdje se prvi prebivališni svijet naziva prvim nebom i tako dalje do sedmog.</p>
<p class="btn" id="U15_7_6"><small>15:7.6 (174.6)</small><em>Edentia,</em> sjedište vaše konstelacije Norlatiadek, ima sedamdeset satelita društvene kulture i obuke na kojima uzlazna bića borave po završetku Jeruzemskog režima mobilizacije, ujedinjenja i realizacije ličnosti.</p>
<p class="btn" id="U15_7_7"><small>15:7.7 (174.7)</small><em>Sfera Spasenja,</em> sjedište vašeg lokalnog svemira Nebadona, okružena je sa deset sveučilišnih klastera od kojih svaki ima četrdeset devet sfera. Tu se čovjek produhovljuje po završetku društvenog razvoja na zviježđu.</p>
<p class="btn" id="U15_7_8"><small>15:7.8 (174.8)</small><em>Uminor Treći,</em> sjedište vašeg manjeg sektora Ense, okružen je sa sedam sfera viših fizičkih studija uzlaznog života.</p>
<p class="btn" id="U15_7_9"><small>15:7.9 (174.9)</small><em>Umajor Peti,</em> sjedište vašeg glavnog sektora Splandona, okružen je sa sedamdeset sfera naprednog intelektualnog treninga u supersvemiru.</p>
<p class="btn" id="U15_7_10"><small>15:7.10 (175.1)</small><em>Uversa,</em> sjedište vašeg supersvemiraOrvontona, neposredno je okružena sa sedam viših sveučilišta naprednog duhovnog treninga uzlaznih bića. Svaki od tih sedam klastera čudesnih sfera sastoji se od sedamdeset specijaliziranih svjetova koji sadrže tisuće i tisuće odličnih ustanova i organizacija posvećenih svemirskoj obuci i kulturi duha na kojima se hodočasnici vremena ponovo obrazuju i preispituju u pripremi za dugi let na Havonu. Dolazeći hodočasnici vremena uvijek se primaju na tim povezanim svjetovima, dok se odlazeći diplomci uvijek šalju za Havonu izravno sa obala Uverse.</p>
<p class="bts" id="U15_7_11"><small>15:7.11 (175.2)</small>Uversa je duhovno i administrativno sjedište za oko trilijun naseljenih ili naseljivih svjetova. Slava, raskoš i savršenstvo glavne sfere Orvontona nadilaze sva čudesa vremena i prostora.</p>
<p class="btn" id="U15_7_12"><small>15:7.12 (175.3)</small>Ako bi svi projicirani lokalni svemiri i njihovi sastavni dijelovi bili dovršeni, bilo bi nešto manje od pet stotina milijardi arhitektonskih svjetova u sedam supersvemira.</p>
<h2 id="U15_8_0">8. KONTROLA I REGULACIJA ENERGIJE</h2>
<p class="btn" id="U15_8_1"><small>15:8.1 (175.4)</small>Sjedišta supersvemira tako su konstruirana da mogu funkcionirati kao učinkoviti regulatori snage i energije u svojim sektorima, a služe i kao žarišne točke za usmjeravanje energije u svojim sastavnim lokalnim svemirima. Oni snažno utječu na ravnotežu i kontrolu fizičkih energija koje cirkuliraju kroz organizirani prostor.</p>
<p class="bts" id="U15_8_2"><small>15:8.2 (175.5)</small>Postoje i druge regulacijske funkcije koje obavljaju supersvemirska središta snage i fizički kontrolori, živi i poluživi inteligentni entiteti napravljeni upravo za tu svrhu. Tešto je razumjeti ta središta i kontrolore snage; niži redovi ne donose slobodne odluke, ne posjeduju volju, nemaju moć odabira, njihove su funkcije vrlo inteligentne, ali naočigled automatske i svojstvene njihovoj visoko specijaliziranoj organizaciji. Središta snage i fizički kontrolori supersvemira preuzimaju smjer i djelomičnu kontrolu nad trideset energetskih sustava koji čine područje gravite. Krugovima fizičke energije kojima upravlja središte snage na Uversi treba nešto više od 968 milijuna godina da zatvore puni krug u supersvemiru.</p>
<p class="btn" id="U15_8_3"><small>15:8.3 (175.6)</small>Energija koja podilazi evoluciju ima substanciju; ima težinu, iako je težina uvijek relativna, ovisno o brzini okretanja, masi i protugravitaciji. Masa u materiji teži usporavanju brzine u energiji; a svugdje prisutna brzina energije predstavlja: početno obdarenje brzine minus usporavanje po jedinici mase koja se susreće u tranzitu, plus regulatorno djelovanje živućih kontrolora energije supersvemira i fizički utjecaj obližnjih visoko zagrijanih tijela ili tijela visokog naboja.</p>
<p class="btn" id="U15_8_4"><small>15:8.4 (175.7)</small>Univerzalni plan održavanja ravnoteže između materije i energije zahtijeva vječno stvaranje i uklanjanje manjih jedinica materije. Svemirski Upravitelji Snage imaju sposobnost bilo kondenzirati i zadržati ili proširiti i osloboditi, različite količine energije.</p>
<p class="btn" id="U15_8_5"><small>15:8.5 (175.8)</small>Ako utjecaj usporavanja dostigne određenu mjeru, gravitacija bi preobrazila svu energiju u materiju da nije dva čimbenika: Prvo, protugravitacijskog utjecaja kontrolora energije i drugo, budući da organizirana tvar teži raspadu pod određenim uvjetima koji postoje u visoko zagrijanim zvijezdama i pod određenim neobičnim uvjetima u prostoru u blizini visoko energetski nabijenih hladnih tijela kondenzirane tvari.</p>
<p class="btn" id="U15_8_6"><small>15:8.6 (176.1)</small>Kada pretjerano nakupljanje mase zaprijeti poremećajem energetske ravnoteže i pražnjenjem fizičkih krugova snage, dolazi do intervencije fizičkih upravitelja, osim ako sama gravitacijska tendencija koja je uzrokovala pretjerano materijaliziranje energije ne bude poništena sudarom mrtvih divova prostora, usljed čega se u trenu mogu potpuno rasuti kumulativna nakupljanja gravitacije. U takvim kolizijskim epizodama odjednom se ogromne mase materije pretvaraju u najrjeđi oblik energije, nakon čega iznova počinje borba za sveopću ravnotežu. Na kraju veći fizički sustavi postaju stabilizirani, postaju fizički smireni, te se prebacuju u uravnotežene i uspostavljene krugove supersvemira. Nakon ovih događaja u takvim utemeljenim sustavima više ne dolazi do sudara ili drugih razornih katastrofa.</p>
<p class="btn" id="U15_8_7"><small>15:8.7 (176.2)</small>Tijekom perioda napajanja energije dolazi do poremećaja snage i fluktacija topline u pratnji električnih pojava. Tijekom perioda gubitka energije dolazi do povećane tendencije prema agregiraju i kondenziranju tvari i gubitka kontrole u delikatnije uravnoteženim krugovima, što rezultira plimnim ili kolizijskim prilagodbama koje brzo vraćaju ravnotežu između cirkulacijske energije i doslovnije stabilizirane materije. Predviđanje i bolje razumijevanje ponašanja plamenih sunca i tamnih otoka prostora jedna je od zadaća promatrača nebeskih zvijezda.</p>
<p class="btn" id="U15_8_8"><small>15:8.8 (176.3)</small>U mogućnosti smo prepoznati većinu zakona koji upravljaju uravnoteženjem svemira i predvidjeti mnogo toga što se odnosi na svemisku stabilnost. Praktično, naše prognoze su pouzdane, ali uvijek smo suočeni s određenim silama koje nisu u potpunosti podložne zakonima kontrole energije i ponašanja materije koji su nam poznati. Predvidljivost svih fizičkih fenomena postaje sve teža kako se više udaljavamo od Raja u vanjske svemire. Kada pređemo granice osobne uprave Rajskih Vladara, suočeni smo s povećom nesposobnošću računanja u skladu s uspostavljenim standardima i iskustvom stečenim u vezi s promatranjima koja se isključivo odnose na fizičke fenomene obližnjih astronomskih sustava. Čak i u područjima sedam supersvemira živimo usred akcija sile i reakcija energije koje prožimaju sve naše domene i protežu se u jedinstvenoj ravnoteži kroz sve oblasti vanjskog svemira.</p>
<p class="btn" id="U15_8_9"><small>15:8.9 (176.4)</small>Što dalje idemo, to se više susrećemo s onim varijacijskim i nepredvidljivim pojavama koje su tako nepogrešivo karakteristične nedokučivoj prisutnosti i nastupima Apsoluta i iskustvenih Božanstva. A ti fenomeni moraju biti indikatori nekog sveopćeg visokog nadzora nad svim stvaranjem.</p>
<p class="btn" id="U15_8_10"><small>15:8.10 (176.5)</small>SupersvemirOrvonton je naočigled u ovom času u fazi spuštanja; čini se da se vanjski svemiri spremaju za neke neusporedive buduće aktivnosti; središnji svemir Havona vječno je stabiliziran. Gravitacija i odsustvo topline (hladnoća) organiziraju i drže stvari naokupu; toplina i protugravitacija vode poremećuju materije i trošenju energije. Živi upravitelji snage i organizatori sile tajna su posebne kontrole i inteligentnog usmjerenja beskrajnih metamorfoza u izradi, uništenju i obnavljanju svemira. Maglice se mogu dispergirati, sunčeva energija može izgorjeti, sustavi mogu nestati i planeti propasti, ali svemiri nastavljaju postojati.</p>
<h2 id="U15_9_0">9. KRUGOVI SUPERSVEMIRA</h2>
<p class="btn" id="U15_9_1"><small>15:9.1 (176.6)</small>Univerzalni krugovi Raja uistinu prožimaju područja sedam supersvemira. Ti krugovi prisutnosti su: gravitacija ličnosti Oca Svih, duhovna gravitacija Vječnog Sina, umna gravitacija Združenog Činitelja i materijalna gravitacija vječnog Otoka.</p>
<p class="bts" id="U15_9_2"><small>15:9.2 (177.1)</small>Osim univerzalnih krugova Raja i pored prisutnosti i djelovanja Apsoluta i iskustvenih Božanstava, unutar razine supersvemirskog prostora djeluju samo dvije razdiobe energetskih krugova ili odvajanja snage: krugovi supersvemira i krugovi lokalnog svemira.</p>
<p class="btn" id="U15_9_3"><small>15:9.3 (177.2)</small><em>Krugovi supersvemira:</em></p>
<p class="btn" id="U15_9_4"><small>15:9.4 (177.3)</small>1. Objedinjujući krug inteligencije jednog od Sedam Glavnih Duhova Raja. Takav krug kozmičkog uma ograničen je na jedan supersvemir.</p>
<p class="btn" id="U15_9_5"><small>15:9.5 (177.4)</small>2. Krug službe odražajnosti sedam Odražajnih Duhova u svakom supersvemiru.</p>
<p class="btn" id="U15_9_6"><small>15:9.6 (177.5)</small>3. Tajni krugovi Tajanstvenih Osmatrača koje Sfera Božanstva na neki način mođusobno povezuje i preusmjerava na Oca Svih na Raju.</p>
<p class="btn" id="U15_9_7"><small>15:9.7 (177.6)</small>4. Krug međukomunikacije Vječnog Sina sa njegovim Rajskim Sinovima.</p>
<p class="btn" id="U15_9_8"><small>15:9.8 (177.7)</small>5. Bljesak prisutnosti Beskonačnog Duha.</p>
<p class="btn" id="U15_9_9"><small>15:9.9 (177.8)</small>6. Emisije Raja, svemirski izvještaji Havone.</p>
<p class="bts" id="U15_9_10"><small>15:9.10 (177.9)</small>7. Energetski krugovi središta snage i fizičkih kontrolera.</p>
<p class="btn" id="U15_9_11"><small>15:9.11 (177.10)</small><em>Krugovi lokalnog svemira:</em></p>
<p class="btn" id="U15_9_12"><small>15:9.12 (177.11)</small>1. Duh darivanja Rajskih Sinova, Utješitelj svjetova darivanja. Duh Istine, Mihaelov duh na Urantiji.</p>
<p class="btn" id="U15_9_13"><small>15:9.13 (177.12)</small>2. Krug Božanskih Služiteljica, Majčinskih Duhova lokalnog svemira, Sveti Duh vašega svijeta.</p>
<p class="bts" id="U15_9_14"><small>15:9.14 (177.13)</small>3. Krug inteligencijske službe lokalnog svemira, uključujući različito funkcioniranje prisutnosti pomoćnih duhova uma.</p>
<p class="btn" id="U15_9_15"><small>15:9.15 (177.14)</small>Kad se u lokalnom svemiru razvije takav duhovni sklad da se njegovi pojedinačni i kombinirani krugovi ne razlikuju od krugova supersvemira, kada takav identitet funkcije i jedinstva službe uistinu prevlada, tada se lokalni svemir neodložno uključuje u utemeljene krugove svjetla i života, postajući istodobno prihvatljiv za prijem u duhovnu konfederaciju usavršenog jedinstva superstvaranja. Uvjeti za prijem u vijeća Starih Dana, članstvo u konfederaciji supersvemira, jesu:</p>
<p class="btn" id="U15_9_16"><small>15:9.16 (177.15)</small>1. <em>Fizička stabilnost.</em> Zvijezde i planete lokalnog svemira moraju biti u ravnoteži; razdoblja neposredne zvjezdane metamorfoze moraju biti završena. Svemir mora biti na jasno definiranoj stazi; njegova orbita mora biti sigurna i jasno riješena.</p>
<p class="btn" id="U15_9_17"><small>15:9.17 (177.16)</small>2. <em>Duhovna odanost.</em> Mora doći do sveopćeg priznanja i odanosti Suverenom Božjem Sinu koji predsjedava poslovima takvog lokalnog svemira. Mora postojati stanje skladne suradnje između pojedinih planeta, sustava i zviježđa cijelog lokalnog svemira.</p>
<p class="btn" id="U15_9_18"><small>15:9.18 (177.17)</small>Vaš lokalni svemir se ne računa među fizički utemeljene svjetove supersvemira, a još manje među svjetove koji imaju članstvo u priznatoj duhovnoj obitelji supervlade. Iako Nebadon još uvijek nema zastupljenost na Uversi, mi iz supersvemirske vlade s vremena na vrijeme dolazimo na njegove svjetove na posebnim misijama, a ja sam došao na Urantiju izravno iz Uverse. Mi pružamo svu moguću pomoć vašim upraviteljima i vladarima u rješavanju njihovih zamršenih problema; želimo vidjeti vaš svemir osposobljen za puni prijem u obližnja stvaranja supersvemirske obitelji.</p>
<h2 id="U15_10_0">10. VLADARI SUPERSVEMIRA</h2>
<p class="btn" id="U15_10_1"><small>15:10.1 (178.1)</small>Sjedište supersvemira je središte visoke duhovne vlade u područjima vremena i prostora. Izvršnom granom ove supervlade koja vuče podrijetlo iz Vijeća Trojstva, neposredno upravlja jedan od Sedam Glavnih Duhova vrhovnog nadzora, bića koja sjede na pozicijama Rajske vlasti i upravljaju supersvemirima kroz Sedam Vrhovnih Izvršitelja smještenih na sedam posebnih svjetova Beskonačnog Duha, najudaljenijih satelita Raja.</p>
<p class="bts" id="U15_10_2"><small>15:10.2 (178.2)</small>Supersvemirska sjedišta su stalna prebivališta Odražajnih Duhova i Odražajnih Slikovnih Pomagača. S ovog središnjeg položaja ta čudesna bića obavljaju svoje ogromne operacije odražajnosti, tako služeći središnjem svemiru iznad i lokalnim svemirima ispod njih.</p>
<p class="btn" id="U15_10_3"><small>15:10.3 (178.3)</small>Svakim supersvemirom predsjedaju tri Stara Dana koji zajednički djeluju kao direktori supervlade. U izvršnu granu supersvemirske vlade ulazi ovih sedam različitih skupina:</p>
<p class="btn" id="U15_10_4"><small>15:10.4 (178.4)</small>1. Stari Dani.</p>
<p class="btn" id="U15_10_5"><small>15:10.5 (178.5)</small>2. Usavršitelji Mudrosti.</p>
<p class="btn" id="U15_10_6"><small>15:10.6 (178.6)</small>3. Božanski Savjetnici.</p>
<p class="btn" id="U15_10_7"><small>15:10.7 (178.7)</small>4. Univerzalni Cenzori.</p>
<p class="btn" id="U15_10_8"><small>15:10.8 (178.8)</small>5. Moćni Glasnici.</p>
<p class="btn" id="U15_10_9"><small>15:10.9 (178.9)</small>6. Oni Visokih Ovlasti.</p>
<p class="bts" id="U15_10_10"><small>15:10.10 (178.10)</small>7. Oni bez Imena i Broja.</p>
<p class="btn" id="U15_10_11"><small>15:10.11 (178.11)</small>Trojici Starih Dani nesporedno asistira jedan korpus od milijardu Usavršitelja Mudrosti, s kojim su povezane tri milijarde Božanskih Savjetnika. Jedna milijarda Univerzalnih Cenzora se pridodaje svakoj vladi supersvemira. Ove tri skupine su Koordinirane Ličnosti Trojstva koje izravno i božanski vuku porijeklo iz Rajskog Trojstva.</p>
<p class="btn" id="U15_10_12"><small>15:10.12 (178.12)</small>Preostala tri reda, Moćni Glasnici, Oni Visokih Ovlasti i Oni bez Imena i Broja, su proslavljeni uzlazni smrtnici. Prvi od tih redova nastao je usponom uzlaznim programom i prošao kroz Havonu u vrijeme Grandfande. Nakon što su postigli Raj, primljeni su u Korpus Finalista, obujmljeni Rajskim Trojstvom, te zatim dodijeljeni uzvišenoj službi Starih Dana. Kao klasa, ta tri reda su poznati kao Potrojstvljeni Sinovi Postignuća koji su dvojnog porijekla, a trenutno djeluju u službi Trojstva. Tako je izvršna grana supersvemirske vlade proširena uključivanjem proslavljene i usavršene djece evolucijskih svjetova.</p>
<p class="btn" id="U15_10_13"><small>15:10.13 (178.13)</small>Koordinirano vijeće supersvemira se sastoji od sedam izvršnih skupina koje smo već naveli i sljedećih sektornih vladara i ostalih regionalnih nadglednika:</p>
<p class="btn" id="U15_10_14"><small>15:10.14 (179.1)</small>1. Savršeni Dani - vladari glavnih sektora supersvermira.</p>
<p class="btn" id="U15_10_15"><small>15:10.15 (179.2)</small>2. Skori Dani - upravitelji manjih sektora supersvemira.</p>
<p class="btn" id="U15_10_16"><small>15:10.16 (179.3)</small>3. Ujedinjeni Dani - Rajski savjetnici vladara lokalnih svemira.</p>
<p class="btn" id="U15_10_17"><small>15:10.17 (179.4)</small>4. Vjerni Dani - Rajski savjetnici Svevišnjih vladara u vladama zviježđa.</p>
<p class="btn" id="U15_10_18"><small>15:10.18 (179.5)</small>5. Trojstveni Sinovi Učitelji koji se mogu naći na dužnosti u sjedištima supersvemira.</p>
<p class="btn" id="U15_10_19"><small>15:10.19 (179.6)</small>6. Vječni Dani koji mogu biti prisutni u sjedištima supersvemira.</p>
<p class="btn" id="U15_10_20"><small>15:10.20 (179.7)</small>7. Sedam Odražajnih Slikovnih Pomagača - koji govore u ime sedam Odražajnih Duhova i preko njih zastupaju Sedam Glavnih Duhova Raja.</p>
<p class="bts" id="U15_10_21"><small>15:10.21 (179.8)</small>Odražajni Slikovni Pomagači također funkcioniraju kao predstavnici brojnih skupina bića utjecajnih u vladama supersvemira, ali koja trenutačno i iz različitih razloga nisu potpuno aktivna u svojim individualnim kapacitetima. U ovu skupinu ulaze: manifestacija ličnosti supersvemirskog očitovanja Vrhovnog Bića u procesu evolucije, BezuvjetniNadzorniciVrhovnog, Kvalificirani Namjesnici Krajnjeg, neimenovana veza odražajnosti Sfere Veličanstva i nadosobni zastupnici duha Vječnog Sina.</p>
<p class="btn" id="U15_10_22"><small>15:10.22 (179.9)</small>U gotovo svakom času moguće je pronaći predstavnike svih skupina stvorenih bića na svjetovima sjedišta supersvemira. Rutinski službeni rad supersvemira obavljaju moćni sekonafimi i drugi članovi velike obitelji Beskonačnog Duha. U aktivnostima tih čudesnih središta supersvemirske uprave, nadzora, službe i izvršne presude, inteligencije svih sfera kozmičkog života zajednički sudjeluju u učinkovitoj službi, mudroj upravi, milosrdnoj službi i pravednoj prosudbi.</p>
<p class="btn" id="U15_10_23"><small>15:10.23 (179.10)</small>Supersvemiri nemaju bilo kakvih veleposlanika; oni su potpuno izolirani jedni od drugih. Upoznati su s međusobnim poslovima samo kroz Rajsku analizu ponude i potražnje Sedam Glavnih Duhova. Njihovi vladari sudjeluju u radu vijeća božanske mudrosti za dobrobit svojih supersvemira, bez obzira na to što se događa u drugim dijelovima univerzalnog stvaranja. Ova izolacija supersvemira treba ustrajati sve dok ne dođe do koordinacije potpunijim osvarenjem suvereniteta ličnosti iskustvenog Vrhovnog Bića koji je u procesu evolucije.</p>
<h2 id="U15_11_0">11. SAVJETODAVNA SKUPŠTINA</h2>
<p class="btn" id="U15_11_1"><small>15:11.1 (179.11)</small>Na svjetovima poput Uverse susreću se licem u lice bića koja su predstavnici autokracije savršenstva sa predstavnicima demokracije evolucije. Izvršna grana supervlade potječe iz područja savršenstva; zakonodavna grana vlade je plod evolucijskih svemira.</p>
<p class="btn" id="U15_11_2"><small>15:11.2 (179.12)</small>Savjetodavna skupština supersvemira ograničena je na sjedišne svjetove. Ovo zakonodavno ili savjetodavno vijeće sastoji se od sedam kuća u koje svaki lokalni svemir šalje svog izabranog predstavnika. Ti predstavnici biraju viša vijeća lokalnih svemira među uzlaznim diplomiranim hodočasnicima Orvontona koji se nalaze na Uversi, a koji su akreditirani za prijevoz na Havonu. Prosječni rok služenja je oko stotinu godina standardnog vremena supersvemira.</p>
<p class="btn" id="U15_11_3"><small>15:11.3 (180.1)</small>Nikad nisam čuo o bilo kakvom slučaju neslaganja između rukovoditelja Orvontona i skupštine Uverse. Još nikad u povijesti našeg supersvemira, nije postojao slučaj gdje je savjetodavno tijelo donijelo odluku koju je izvršni odjel nadzornog odbora i najmanje oklijevao sprovesti. Uvijek je prevladavao najsavršeniji sklad i radni sporazum, a sve to svjedoči o činjenici da evolucijska bića doista mogu postići visinu usavršene mudrosti i tako ispuniti uvjete za druženje s ličnostima savršenog porijekla i božanske prirode. Prisutnost savjetodavnih skupština na sjedištu supersvemira otkriva mudrost i predskazuje krajnji trijumf cijelog nepreglednog evolucijskog koncepta Oca Svih i njegovog Vječnog Sina.</p>
<h2 id="U15_12_0">12. VRHOVNI SUDOVI</h2>
<p class="btn" id="U15_12_1"><small>15:12.1 (180.2)</small>Kada govorimo o izvršnim i savjetodavnim granama vlade Uverse, moguće je da se ljudi oslone na analogiju s određenim oblicima civilne vlasti na Urantiji i izvedu zaključak da i mi moramo imati treću ili pravosudnu granu vlade, što je ispravno zaključiti; ali ona u naćem slučaju nema posebno osoblje. Naši su sudovi konstituirani na sljedeći način: U skladu s prirodom i težinom slučaja, njima predsjedava jedan od Starih Dana, Usavršitelja Mudrosti ili Božanskih Savjetnika. Dokaze za ili protiv pojedinca, planeta, sustava, zviježđa ili svemira iznose i tumače Cenzori. Obranu djece vremena i evolucijskih planeta nude Moćni Glasnici, službeni promatrači supersvemirske vlade u lokalnim svemirima i sustavima. Na stav više vlade ukazuju Oni Visokih Ovlasti. Presudu obično formuliraju veća ili manja vijeća u koja podjednako ulaze Oni bez Imena i Broja i skupine promišljenih ličnosti izabranih iz savjetodavne skupštine.</p>
<p class="btn" id="U15_12_2"><small>15:12.2 (180.3)</small>Sudovi Starih Dana su visoki revizijski tribunali za duhovno sudbeno rješavanje svih komponenti svemira. Suvereni Sinovi lokalnih svemira su vrhovni u svojim domenama; oni su podložni supersvemirskoj vladi samo u onoj mjeri u kojoj dobrovoljno dostavljaju pitanja na savjet ili presuđivanje Starih Dana osim u pitanjima koja uključuju uništenje stvorenih bića koja imaju volju. Mandati prosuđivanja potječu iz lokalnih svemira, ali presude koje podrazumijevaju terminaciju stvorenih bića volje uvijek se donose i izvršavaju na sjedištu supersvemira. Sinovi lokalnih svemira mogu donijeti presudu u korist smrtnog čovjeka, ali samo Stari Dani mogu donijeti izvršnu presudu o pitanjima vječnog života i smrti.</p>
<p class="btn" id="U15_12_3"><small>15:12.3 (180.4)</small>U svim stvarima koje ne zahtijevaju sudski proces, podnošenje dokaza, Stari Dani ili njihovi suradnici donose odluke, a ta rješenja su uvijek jednoglasna. Ovdje se radi o vijećima savršenstva. Ne postoje neslaganja niti manjinska mišljenja u uredbama ovih vrhovnih i vrhunskih tribunala.</p>
<p class="btn" id="U15_12_4"><small>15:12.4 (180.5)</small>Uz određene male iznimke, supervlada ima nadležnost nad svim stvarima i svim bićima određene domene. Ne postoji žalba na rješenja i odluke superkozmičkih vlasti, jer one predstavljaju složna mišljenja Starih Dana i tog Glavnog Duha s Raja koji predsjedava sudbinom određenog supersvemira.</p>
<h2 id="U15_13_0">13. SEKTORNE VLADE</h2>
<p class="btn" id="U15_13_1"><small>15:13.1 (181.1)</small><em>Glavni sektor</em> obuhvaća otprilike jednu desetinu supersvemira i sastoji se od stotinu manjih sektora, deset tisuća lokalnih svemira i otprilike milijardu svjetova koji pogoduju stanovanju. Ovim glavnim sektorima upravljaju tri Savršena Dana, Vrhovne Ličnosti Trojstva.</p>
<p class="btn" id="U15_13_2"><small>15:13.2 (181.2)</small>Sudovi Savršenih Dana su uglavnom konstituirani kao i sudovi Starih Dana, osim što oni ne sjede u duhovnoj prosudbi nad njihovim područjima. Rad ovih glavnih sektorskih vlada prvenstveno se odnosi na intelektualni status dalekosežnog stvaranja. Glavni sektori zadržavaju, presuđuju, izdvajaju i sastavljaju spise za prijavljivanje na sudove Starih Dana, sva pitanja supersvemirske važnosti rutinske i administrativne prirode koja se ne odnose na duhovnu upravu svjetova ili na sprovedbu planova Rajskih Vladara u vezi uzlaza smrtnih bića. Osoblje glavne vlade sektora ne razlikuje se od osoblja supersvemira.</p>
<p class="bts" id="U15_13_3"><small>15:13.3 (181.3)</small>Budući da se prekrasni sateliti Uverse bave vašom posljednjom duhovnom pripremom za Havonu, tako je i sedamdeset satelita Umajora Petog posvećeno intelektualnom treningu i razvoju supersvemira. Iz cijelog Orvontona, ovdje se okupljaju mudra bića koja neumorno rade na pripremi smrtnika vremena za daljnji napredak prema karijeri vječnosti. Većina ovog treninga uzlaznih smrtnika provodi se na sedamdeset svjetova studija.</p>
<p class="btn" id="U15_13_4"><small>15:13.4 (181.4)</small>Vladama <em>manjih sektora</em> predsjedaju tri Skora Dana. Njihova se administracija uglavnom bavi pitanjima fizičke kontrole, ujedinjenja, stabilizacije i rutinske koordinacije administracijskih komponenti lokalnih svemira. Svaki manji sektor obuhvaća čak sto lokalnih svemira, deset tisuća zviježđa, milijun sustava ili oko milijardu svjetova pogodnih za stanovanje.</p>
<p class="btn" id="U15_13_5"><small>15:13.5 (181.5)</small>Glavni upravni svjetovi manjih sektora su mjesta velikih sastanaka Glavnih Fizičkih Upravitelja. Ova sjedišta svijetova okružuje sedam obrazovnih sfera koje predstavljaju ulazne škole supersvemira i središta za osposobljavanje u pogledu fizičkog i administrativnog znanja o svemiru nad svemirima.</p>
<p class="btn" id="U15_13_6"><small>15:13.6 (181.6)</small>Administratori vlada manjeg sektora su pod neposrednom nadležnošću vladara glavnih sektora. Skori Dani primaju sva izvješća o zapažanjima i koordiniraju sve preporuke koje dolaze u supersvemire od Ujedinjenih Dana koji su postavljeni kao promatrači Trojstva i savjetnici na sjedištima lokalnih svemira i od Vjernih Dana koji su slično povezani s vijećima Svevišnjih na sjedištu zviježđa. Sva takva izvješća prenose se Savršenim Danima na glavnim sektorima, a potom se prenose na sudove Starih Dana. Tako se režim Trojstva proteže od zviježđa lokalnog svemira do sjedišta supersvemira. Sjedišta lokalnih sustava nemaju predstavnike Trojstva.</p>
<h2 id="U15_14_0">14. SVRHE SEDAM SUPERSVEMIRA</h2>
<p class="btn" id="U15_14_1"><small>15:14.1 (181.7)</small>Postoji sedam glavnih svrha koje ulaze u realizaciju evolucije sedam supersvemira. Svaka glavna svrha evolucije supersvemira pronalazi svoj najveći izraz u samo jednom od sedam supersvemira, pa stoga svaki supersvemir ima posebnu funkciju i jedinstvenu prirodu.</p>
<p class="btn" id="U15_14_2"><small>15:14.2 (182.1)</small>Orvonton, sedmi supersvemir, taj kojem pripada vaš lokalni svemir, poznat je uglavnom zbog golemog i raskošnog darivanja milosrdnog služenja smrtnicima domena. Poznat je po prevladavanju pravednosti koja je ublažena milosrđem i moći snage koja su ublažena strpljivošću, kao i slobodnom žrtvovanju vremena da se osigura stabilizacija vječnosti. Orvonton je svemirska demonstracija ljubavi i milosrđa.</p>
<p class="btn" id="U15_14_3"><small>15:14.3 (182.2)</small>Međutim, vrlo je teško opisati našu koncepciju prave prirode evolucijske svrhe koja se realizira u Orvontonu, no možemo reći da u ovoj superkreaciji vidimo šest jedinstvenih ciljeva kozmičke evolucije koji se očituju u šest povezanih superkreacija koje su ovdje međusobno povezane u značenje cjeline; i stoga smo ponekad nagađali da će evoluirana i završena personalizacija Vrhovnog Boga volje u dalekoj budućnosti iz Uverse vladati nad usavršenih sedam supersvemira u svom njihovom iskustvenom veličanstvu tada postignute svemoćne suverene vlasti.</p>
<p class="bts" id="U15_14_4"><small>15:14.4 (182.3)</small>Kao što je Orvonton jedinstven u prirodi i pojedinačnoj sudbini, isto vrijedi za svih šest povezanih supersvemira. Međutim, mnogo se toga događa u Orvontonu što vama ne otkrivamo, a od tih neotkrivenih osobina orvontskog života mnoge trebaju pronaći najpotpuniji izraz u nekom drugom supersvemiru. Sedam svrha evolucije supersvemira djeluje u svih sedam supersvemira, ali svaka superkreacija daje puni izraz samo jednoj od tih svrha. Da biste bolje razumjeli ove svrhe supersvemira, mnogo toga što ne razumijete mora biti otkriveno, a čak i tada bi uspjeli shvatiti vrlo malo onoga što navodimo. Cijela ova pripovijest predstavlja samo kratkotrajni uvid u neizmjernu tvorevinu koja obuhvaća vaš svijet i lokalni sustav.</p>
<p class="btn" id="U15_14_5"><small>15:14.5 (182.4)</small>Vaš svijet se zove Urantija i nosi broj 606 njegove planetarne skupine ili sustava Satanije. Ovaj sustav trenutno ima 619 naseljenih svjetova i više od dvjesto drugih planeta u razvoju koji će postati naseljeni svjetovi u nekom budućem vremenu.</p>
<p class="btn" id="U15_14_6"><small>15:14.6 (182.5)</small>Satanija ima sjedišni svijet koji se zove Jeruzem, a to je sustav broj dvadeset četiri u zviježđu Norlatiadek.Vaše zviježđe, Norlatiadek, sastoji se od sto lokalnih sustava i ima za sjedište svijet koji se zove Edentija. Norlatiadek je broj sedamdeset u svemiru Nebadonu. Lokalni svemir Nebadon sastoji se od stotinu zviježđa i ima glavni grad poznat kao Sfera Spasenja. Svemir Nebadon je broj osamdeset i četiri u manjem sektoru Ensi.</p>
<p class="btn" id="U15_14_7"><small>15:14.7 (182.6)</small>Manji sektor Ensa sastoji se od sto lokalnih svemira i ima sjedište koje se zove Uminor Treći. Ovaj manji sektor je treći u glavnim sektoru Splandonu. Splandon se sastoji od sto manjih sektora i ima sjedišni svijet po imenu Umajor Peti. To je peti glavni sektor supersvemiraOrvontona, sedmog segmenta velikog svemira. Tako možete pronaći svoj planet u shemi organizacije i uprave svemira nad svemirima.</p>
<p class="bts" id="U15_14_8"><small>15:14.8 (182.7)</small>U velikom svemiru broj vašeg svijeta, Urantije, je 5,342,482,337,666. To je registarski broj na Uversi i na Raju, vaš broj u katalogu naseljenih svjetova. Poznajem broj registra fizičkog kruga, ali je takve izvanredne veličine da je od malo praktične vrijednosti smrtnom umu.</p>
<p class="btl" id="U15_14_9"><small>15:14.9 (183.1)</small>Vaš planet je dio ogromnog svemira; pripadate skoro beskonačnoj obitelji svjetova, ali vaša sfera ima jednako preciznu upravu i brižnu njegu kao da je to jedini nastanjeni svijet u cijelom postojanju.</p>
<p class="btl" id="U15_14_10"><small>15:14.10 (183.2)</small>Predstavio Univerzalni Cenzor s Uverse.</p>
</body>
</html>
